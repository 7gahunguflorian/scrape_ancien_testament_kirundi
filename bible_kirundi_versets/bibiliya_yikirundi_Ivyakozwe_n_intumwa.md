# Ivyakozwe n intumwa
*1003 inyandiko*
*Itariki: 2025-06-04 09:34:43*

**1.** Ewe Tewofile, inkuru ya mbere nanditse yari ijanye n’ibintu vyose Yezu yakoze n’ivyo yigishije kuva mu ntango ,

**2.** gushika ku musi yaduzwa , amaze guha amategeko intumwa yatoye , akayabaha biciye ku mpwemu nyeranda.

**3.** Amaze kubabazwa, yarabiyeretse, abaha ibimenyamenya vyinshi bibemeza ko ari muzima . Yamaze imisi 40 abiyereka yongera ababwira ivyerekeye Ubwami bw’Imana .

**4.** Igihe yari kumwe na bo, yabategetse ati: «Ntimuve Yeruzalemu , ahubwo mugume murindiriye ico Data yasezeranye , kimwe nababwira.

**5.** Kuko mu vy’ukuri Yohani yabatiza abantu mu mazi, mugabo mwebwe muzobatizwa mu mpwemu nyeranda mu misi mikeyi iri imbere.»

**6.** Igihe rero bari bakoraniye hamwe, bamubaza bati: «Mukama, ubu ni ho ugira usubize ubwami Isirayeli ?»

**7.** Ababwira ati: «Si ivyanyu kumenya ibihe canke ibiringo Data yashize munsi y’ububasha bwiwe .

**8.** Mugabo muzoronka ububasha impwemu nyeranda niyabazako , kandi muzombera ivyabona Yeruzalemu n’i Yudaya hose n’i Samariya , no mu mihingo ya kure cane y’isi .»

**9.** Amaze kuvuga ivyo, aca araduzwa bakiriko bararaba, hanyuma igicu kiramupfuka, ntibaba bakimubona .

**10.** Bagihanze amaso mw’ijuru akiriko aragenda, baja babona abagabo babiri bambaye impuzu zera bahagaze iruhande yabo,

**11.** bavuga bati: «Bagabo b’i Galilaya, kubera iki muhagaze muraba mw’ijuru? Uyo Yezu akuwe muri mwebwe akajanwa mw’ijuru, azoza ukwo nyene mumubonye aja mw’ijuru.»

**12.** Maze basubira Yeruzalemu bavuye ku musozi w’Imyelayo uri hafi y’i Yeruzalemu. Rwari urugendo rungana n’urwo umuntu yogira ku musi w’isabato.

**13.** Bahashitse, baduga mu cumba co hejuru bari bacumbitsemwo. Yari Petero, Yohani, Yakobo, Andereya, Filipo, Toma, Barutelemi, Matayo, Yakobo mwene Alufayo, Simoni umunyamwete, na Yuda mwene Yakobo .

**14.** Abo bose bariko bakovya mu gusenga bahuje inama, bari kumwe n’abagore bamwebamwe, na Mariya nyina wa Yezu na benewabo na Yezu .

**15.** Muri iyo misi, Petero arahaguruka hagati y’abavukanyi, avuga ati:

**16.** «Bagabo benewacu, vyari bikenewe ko icanditswe kiranguka, kimwe impwemu nyeranda yavuga imbere y’igihe biciye kuri Dawidi ku vyerekeye Yuda umwe yayobora abafashe Yezu .

**17.** Yaharurwa muri twebwe kandi yari yaratowe ngo akorane natwe iki gikorwa.

**18.** (Uwo mugabo nyene rero, amaze kugura itongo impembo yahawe kubera ibintu bitagororotse yakoze , yaraguye atanguje umutwe, umutumba wiwe uca uraturika , ivyo mu nda vyose birasanzara .

**19.** Ivyo vyaramenyekanye ku baba Yeruzalemu bose, ku buryo iryo tongo ryitwa mu rurimi rwabo ngo Akeludama, ni ukuvuga “itongo ry’amaraso.”)

**20.** Kuko vyanditswe mu gitabu c’Amazaburi ngo: “Aho aba nihacike umusaka, ntihagire uwuhaba .” Handitswe kandi ngo: “Ibanga ryiwe ry’ubuhagarikizi nirihabwe uwundi .”

**21.** Birakenewe rero ko asubirirwa n’umwe mu bagabo bamye bajana natwe mu gihe cose Umukama Yezu yamaze akorera ibikorwa vyiwe muri twebwe,

**22.** kuva igihe yabatizwa na Yohani gushika umusi yakurwa muri twebwe . Umwe muri abo bagabo akwiye kuba icabona c’izuka ryiwe cokimwe natwe .»

**23.** Nuko bashikiriza babiri: Yozefu ari we Barusaba hamwe na Matiyasi.

**24.** Hanyuma barasenga bati: «Ewe Yehova , wewe uzi imitima ya bose , erekana muri aba bantu babiri uwo watoye

**25.** kugira azezwe iki gikorwa yongere abe intumwa, asubire mu kibanza Yuda yataye akigira mu vyiwe .»

**26.** Baca babagirira ubupfindo maze bugwa kuri Matiyasi, aca yongerwa kuri za ntumwa 11 .

**2.** Igihe rero umusi mukuru wa Pentekoti wariko uraba, bari hamwe bose muri ca kibanza nyene.

**2.** Bukwi na bukwi, haza urwamo ruvuye mw’ijuru rumeze nk’urw’umuyaga ukomeye uhuhuta, rwuzura iyo nzu yose bari bicayemwo .

**3.** Babona imbeya z’umuriro zimeze nk’indimi hanyuma zirigabagura, urubeya rumwerumwe ruja kuri umwe wese muri bo.

**4.** Bose baca buzuzwa impwemu nyeranda , batangura kuvuga mu zindi ndimi nk’uko nya mpwemu ibibashoboje .

**5.** Ico gihe Yeruzalemu hari Abayuda bubaha Imana baje bava mu mahanga yose yo kw’isi .

**6.** Aho urwo rwamo rwumvikaniye rero, abantu isinzi baca bakoranira hamwe. Baraguye mu gahundwe, kubera ko umwe wese yumva bavuga mu rurimi rwiwe bwite.

**7.** Barumiwe cane, bavuga bati: «Ehe yemwe, none aba bose bariko baravuga si Abanyagalilaya ?

**8.** Bishoboka gute none ngo umwe wese muri twebwe abe ariko arumva ururimi rwiwe kavukire ?

**9.** Turi Abapariti, Abamedi , Abelamu , ababa muri Mezopotamiya, Yudaya, Kapadosi, Ponto, mu ntara ya Aziya ,

**10.** i Firijiya, Pamfiliya, mu Misiri, mu turere twa Libiya hafi y’i Sireni, ab’i Roma bacumbitse ino, baba Abayuda canke abinjiye idini ry’Abayuda ,

**11.** Abanyakirete n’Abarabu. Ariko twumva bavuga mu ndimi zacu ivyerekeye ibintu vy’agatangaza vy’Imana.»

**12.** Emwe, bose baratangaye birabasiga, babwirana bati: «Ibi ni ibiki?»

**13.** Ariko abandi barabatwenga, bavuga bati: «Akayoga kabashitse.»

**14.** Mugabo Petero ahagurukana na bamwe cumi n’umwe , abwira abo bantu n’ijwi rirenga ati: «Bagabo b’i Yudaya namwe mwese ababa Yeruzalemu, nimumenye ibi kandi mwumvirize neza ivyo ngira ndababwire.

**15.** Mu vy’ukuri aba bantu ntibaborewe nk’uko muvyibaza, kuko ari nk’isaha zitatu z’agatondo .

**16.** Ahubwo ibi ni ivyari vyaravuzwe biciye ku muhanuzi Yoweli, igihe yavuga ati:

**17.** “‘Mu misi ya nyuma’, ni ko Imana ivuze, ‘nzosuka igice c’impwemu yanje ku bantu b’ubwoko bwose, kandi abahungu banyu n’abakobwa banyu bazovuga ubuhanuzi, abasore banyu babone ivyo beretswe, abatama banyu na bo barote indoto .

**18.** Mbere n’abashumba banje b’abagabo n’ab’abagore, nzobasukako igice c’impwemu yanje muri iyo misi, kandi bazovuga ubuhanuzi .

**19.** Nzokora ibitangaza hejuru mw’ijuru, n’ibimenyetso hasi kw’isi: hazoboneka amaraso, umuriro n’ibicu vy’imyotsi.

**20.** Imbere y’uko wa musi wa Yehova uhambaye kandi w’agatangaza uza, izuba rizohinduka umwiza, ukwezi na kwo guhinduke amaraso.

**21.** Umuntu wese yambaza izina rya Yehova azokizwa .’”

**22.** Bagabo bo muri Isirayeli, nimwumve aya majambo: Imana yaraberetse icese Yezu Umunyanazareti biciye ku bikorwa vy’ububasha n’ibitangaza n’ibimenyetso Imana yakoreye muri mwebwe biciye kuri we , nk’uko ubwanyu mubizi.

**23.** Uwo muntu yaratanzwe ku bansi biwe. Vyabaye mu buryo buhuye n’ivyo Imana yashinze be n’ubushobozi bwayo bwo kumenya ibintu imbere y’igihe . Mwaramumanitse ku giti biciye ku bantu b’abagarariji, muramwica .

**24.** Ariko Imana yaramuzuye imukura mu mibabaro y’urupfu, kuko bitashoboka ko rumugumya .

**25.** Kuko Dawidi avuga ku bimwerekeye ati: “Nama nshira imbere yanje Yehova , kuko ari iburyo bwanje ngo sinigere nyiganyizwa.

**26.** Ni co gituma umutima wanje wagize akamwemwe, n’ururimi rwanje ruranezerwa cane. Vyongeye, nzobaho mfise icizigiro

**27.** kuko utazompebera mu kuzimu, canke ngo wemere ko intahemuka yawe ibora .

**28.** Wamenyesheje inzira z’ubuzima. Uzotuma nuzura umunezero mwinshi imbere yawe .”

**29.** Bagabo benewacu, nkundira ndababwire icese ivyerekeye wa mukuru w’umuryango Dawidi. Yarapfuye arahambwa , kandi gushika n’uyu musi imva yiwe iri ng’aha iwacu.

**30.** Kubera yuko yari umuhanuzi, kandi akaba yari azi ko Imana yari yaramurahiye yuko yokwicaritse ku ntebe yiwe y’ubwami uwo mu ruvyaro rwiwe ,

**31.** yarabonye imbere y’igihe ivyerekeye izuka rya Kristu yongera aravuga ivyaryo, yuko atahebewe mu kuzimu canke ngo umubiri wiwe ubore .

**32.** Uwo Yezu, Imana yaramuzuye kandi twese turi ivyabona vy’ico kintu .

**33.** Kubera ko rero yashizwe hejuru iburyo bw’Imana , kandi agahabwa na Se ya mpwemu nyeranda yari yarasezeranywe , ayidusutseko nk’uko mubibona mukanavyumva.

**34.** Kuko Dawidi ataduze mw’ijuru, ahubwo ubwiwe avuga ati: “Yehova yabwiye Umukama wanje ati: ‘Icara iburyo bwanje,

**35.** gushika abansi bawe ndabagize nk’intebe y’ibirenge vyawe .’”

**36.** Nuko rero, Abisirayeli bose nibamenye ata gukeka yuko uwo Yezu mwamanitse ku giti , Imana yamugize Umukama na Kristu.»

**37.** Aho bumviye ivyo, basogotwa mu mitima, baca babwira Petero n’izindi ntumwa bati: «Bagabo benewacu, dukore iki?»

**38.** Petero abishura ati: «Nimwigaye , kandi umwe wese muri mwebwe abatizwe mw’izina rya Yezu Kristu kugira mubabarirwe ibicumuro vyanyu . Muzoheza muronke ya ngabire ya gusa y’impwemu nyeranda.

**39.** Kuko Imana yayisezeraniye mwebwe n’abana banyu be n’abari kure bose, abo bose Yehova Imana yacu ashobora guhamagara ngo baze kuri we .»

**40.** Yaravuze n’ayandi majambo menshi, arashinga intahe bimwe bishitse yongera arabahimiriza ati: «Nimwitandukanye n’uru runganwe rugoramye , mubone gukira.»

**41.** Nuko abakiranye akamwemwe ivyo yavuze barabatizwa , kuri uwo musi hiyongerako nk’abantu 3.000 .

**42.** Babandanya kwigishwa n’intumwa babishashaye, gukoranira hamwe , gufungura no gusenga .

**43.** Emwe, ubwoba butangura gutekera abantu bose, hatangura no kuba ibitangaza n’ibimenyetso vyinshi biciye ku ntumwa .

**44.** Abemeye Yezu bose bari kumwe kandi basangira vyose.

**45.** Baragurisha amatongo yabo n’ivyo batunze , bakagaburira bose ibivuyemwo, bisunze ivyo umwe wese yaba akeneye .

**46.** Imisi yose bama bahurira ku rusengero bahuje inama, bagafungurira mu mihana itandukanye, bagasangira banezerewe cane kandi ata buryarya buri mu mutima,

**47.** bagashemeza Imana kandi bagashimwa n’abantu bose. Vyongeye, imisi yose Yehova yaguma abongerako abo yariko arakiza .

**2.** Muri uwo mwanya, hari abantu bari bazanye umugabo yamugaye amaguru kuva akivuka, bamuteruye. Imisi yose bama bamushira hafi y’irembo ry’urusengero ryitwa Ryiza, kugira asabe imfashanyo abinjira mu rusengero.

**3.** Umusi umwe Petero na Yohani bariko baraduga ku rusengero mu gihe co gusenga. Hari nk’isaha icenda.

**3.** Akubise ijisho Petero na Yohani bagira binjire mu rusengero, atangura kubasaba ngo bamufashe.

**4.** Petero na Yohani baca bamuhanga amaso, maze Petero amubwira ati: «Nuturabe.»

**5.** Nuko abahanga amaso, yiteze ko hari ico bagira bamuhe.

**6.** Ariko Petero amubwira ati: «Ifeza n’inzahabu nta vyo mfise, ariko ico mfise ndakiguha. Mw’izina rya Yezu Kristu Umunyanazareti, tambuka !»

**7.** Aca amufata ukuboko kw’ukuryo, aramuhagurutsa . Ubwo nyene ibirenge vyiwe n’ingingo zavyo bica birakomera .

**8.** Aca arasimba , atangura gutambuka, yinjirana na bo mu rusengero. Agenda aratambuka yongera asimbagurika, ashemeza Imana.

**9.** Abantu bose baramubona atambuka yongera ashemeza Imana.

**10.** Baramumenya, bibuka ko ari umwe yahora yicara kw’irembo ry’urusengero ryitwa Ryiza , asaba imfashanyo. Baratangara cane, barikugura kubera ivyari bimubayeko.

**11.** Uwo mugabo acumiye kuri Petero na Yohani, abantu bose baca birukira icarimwe aho bari mu kibanza citwa ibaraza rya Salomo , bakubiswe n’inkuba.

**12.** Petero ngo abibone, ababwira ati: «Bagabo bo muri Isirayeli, kubera iki ivyo bibatangaje cane? Kubera iki muduhanga amaso nk’aho umenga ububasha bwacu canke kuba twihebera Imana ni vyo vyatumye atambuka?

**13.** Imana ya Aburahamu, iya Izahaki n’iya Yakobo , ya Mana ya ba sogokuruza bacu, yaraninahaje Umusavyi wayo Yezu , umwe mwatanze mukamwihakanira imbere ya Pilato, kandi yari yafashe ingingo yo kumurekura.

**14.** Emwe, mwarihakanye uwo mweranda akaba n’umugororotsi, maze musaba ngo babahe umugabo w’umwicanyi ,

**15.** ariko mwica ya Mboneza y’ubuzima . Ariko Imana yaramuzuye mu bapfuye, kandi turi ivyabona vy’ico kintu .

**16.** Izina ryiwe no kuba turyizera ni vyo vyatumye uwo mugabo mubona kandi muzi akomera. Ukwizera dufise biciye kuri Yezu ni kwo gutumye uwo mugabo akira neza nk’uko mwese muvyibonera.

**17.** None rero benewacu, ndazi ko ivyo mwakoze mwabikoze kubera ukutamenya , cokimwe n’abatware banyu .

**18.** Ariko Imana yaremeye ivyo vyose biraba kugira ishitse ivyo yamenyesheje imbere y’igihe biciye ku bahanuzi bose, yuko Kristu wayo yobabajwe .

**19.** Nimwigaye rero kandi muhindukire kugira ibicumuro vyanyu bihanagurwe , maze ibiringo vy’ukuruhurirwa bibone kuza bivuye kuri Yehova ubwiwe ,

**20.** arungike na Kristu yagenywe ku bwanyu, ari we Yezu.

**21.** Ijuru ritegerezwa kumugumya gushika hageze ko ibintu vyose bisubizwa mu buryo, bimwe Imana yavuga biciye ku bahanuzi bayo beranda ba kera.

**22.** Nkako, Musa yavuze ati: “Yehova Imana yanyu azobaha umuhanuzi ameze nkanje , amukuye muri benewanyu. Mukwiye kwumviriza ivyo ababwira vyose .

**23.** Kandi umuntu wese atazokwumviriza uwo Muhanuzi azorandurwa mu bantu .”

**24.** Vyongeye, abahanuzi bose kuva kuri Samweli n’abamukurikiye, emwe abavuze bose, na bo nyene baravuze ivy’iyi misi batomora .

**25.** Mwebwe muri abana b’abahanuzi n’ab’isezerano Imana yagiranye na ba sogokuruza banyu , igihe yabwira Aburahamu iti: “Kandi imiryango yose yo kw’isi izohezagirwa biciye ku ruvyaro rwawe .”

**26.** Ni mwebwe Imana yabanje gutumako Umusavyi wayo , imaze kumuhagurutsa. Yabigize kugira ibahezagire mu gutuma umwe wese muri mwebwe ahindukira agaheba ibikorwa vyiwe bibi.»

**2.** Bari bashavujwe n’uko izo ntumwa zariko zirigisha abantu zongera zibamenyesha ku mugaragaro yuko Yezu yazutse mu bapfuye .

**3.** Baca barabafata babaraza mu gasho , kuko bwari bumaze kugoroba.

**4.** Igihe rero abo babiri bariko baravugana n’abantu, haza abaherezi, umukuru w’abarinzi b’urusengero n’Abasadukayo .

**4.** Ariko benshi mu bari bumvirije ivyo bavuze barizera, igitigiri c’abagabo bizeye gishika nko ku 5.000 .

**5.** Bukeye, abatware babo, abashingantahe n’abanditsi bakoranira Yeruzalemu.

**6.** Bari kumwe na Anasi umukuru w’abaherezi, Kayifa , Yohani, Alegizandere n’incuti zose z’umukuru w’abaherezi.

**7.** Bahagarika Petero na Yohani hagati yabo, bababaza bati: «Ivyo mwabikoze mwishimikije ububasha nyabaki canke izina rya nde?»

**8.** Maze Petero yuzuye impwemu nyeranda , ababwira ati:

**9.** nimba uno musi turiko turasambishwa kubera ikintu ciza cakorewe umuntu amugaye , mukaba mwipfuza kumenya uwatumye uwu muntu akira,

**10.** nimumenye mwese n’abantu bose bo muri Isirayeli, yuko uyu muntu ahagaze hano imbere yanyu akomeye kubera izina rya Yezu Kristu Umunyanazareti , uwo mwamanitse ku giti mugabo Imana ikamuzura mu bapfuye . Vyashobotse biciye kuri we.

**11.** Uyo Yezu ni we “buye mwebwe abubatsi mwakengereye ryahavuye riba ibuye nyamukuru rigumya imfuruka .”

**12.** Ikigeretseko, nta wundi ubukiriro bubonekeramwo, kuko munsi y’ijuru ata rindi zina abantu bahawe dutegerezwa gukirizwamwo .»

**13.** Babonye ingene Petero na Yohani batarya umunwa , bakabona n’uko ari abantu batize kandi basanzwe , baratangara. Baca batahura yuko bahoze bagendana na Yezu .

**14.** Baravye uwo muntu yari yakijijwe ahagararanye na bo , babura ico basubizayo .

**15.** Baca babategeka ngo bave mu ngoro y’Inama nkuru, batangura kubazanya bati:

**16.** «Mbega aba bantu tubagire gute ? Mu vy’ukuri habaye igitangaza c’akataraboneka biciye kuri bo cabonywe n’ababa Yeruzalemu bose , kandi ntidushobora kubihakana.

**17.** Kugira ntibibandanye gukwiragira mu bantu, reka tubatere ubwoba maze tubihanize ntihagire umuntu basubira kubwira ikintu na kimwe bishimikije iryo zina .»

**18.** Baca barabahamagara, babategeka kutagira ikintu na kimwe bavuga canke bigisha bishimikije izina rya Yezu.

**19.** Mugabo Petero na Yohani babishura bati: «Nimba ari vyiza imbere y’Imana kubumvira aho kwumvira Imana, nimuruce namwe.

**20.** Ariko twebwe ntidushobora kureka kuvuga ibintu twabonye n’ivyo twumvise .»

**21.** Nuko basubira kubatera ubwoba, maze barabarekura kubera bataronse imvo n’imwe yo kubahana no kubera batinya abantu , kuko bose bariko baraninahaza Imana kubera ivyari vyabaye.

**22.** Nkako, uwo muntu yakijijwe ku gitangaro yari afise imyaka irenga 40.

**23.** Bamaze kurekurwa, baca baja kuraba bagenzi babo, babiganira ibintu vyose abakuru b’abaherezi n’abashingantahe bari bababwiye.

**24.** Aho bavyumviye, bose baca bashira ijwi hejuru babwira Imana bahuje inama bati:

**25.** Kandi ni wewe watumye umusavyi wawe sogokuruza wacu Dawidi avuga biciye ku mpwemu nyeranda ati: “Kubera iki amahanga yagiye mu ruhagarara, n’imigwi y’abantu ikiyumvira ibitagira akamaro?

**26.** Abami b’isi bahagurutse, n’abatware bakoranira hamwe kugira barwanye Yehova n’uwo yarobanuye .”

**27.** Mu vy’ukuri, Herodi na Ponsiyo Pilato bari kumwe n’abantu bo mu mahanga be n’imigwi y’abantu b’Abisirayeli, barakoraniye hamwe muri iki gisagara ngo barwanye Yezu umusavyi wawe mweranda warobanuye ,

**28.** kugira bashitse ivyo washinze imbere y’igihe biciye ku bubasha bwawe n’ivyo ugomba .

**29.** None rero Yehova , raba iterabwoba ryabo, ufashe abashumba bawe kuguma bavuga ijambo ryawe n’ubutinyutsi bwose,

**30.** ubandanye no kuramvura ukuboko kwawe kugira ukize no kugira habe ibimenyetso n’ibitangaza , biciye mw’izina ry’umusavyi wawe mweranda Yezu .»

**31.** Bamaze gutakamba , ahantu bari bakoraniye haranyiganyiga, maze bose uko bangana buzuzwa impwemu nyeranda , bavuga ijambo ry’Imana n’ubutinyutsi .

**32.** Vyongeye, abantu isinzi bizeye bari bahuje umutima n’inama, kandi nta n’umwe yavuga ko ivyo atunze ari rwiwe, ahubwo bari basangiye vyose .

**33.** Intumwa zibandanya gushinga intahe ku vyerekeye izuka ry’Umukama Yezu bimwe bikomeye cane, kandi bose Imana yaguma ibagirira ubuntu buhebuje bwinshi cane.

**34.** Nta n’umwe muri bo yari mu mukeno , kuko abari bafise amatongo canke amazu bose babigurisha maze bakazana ivyavuye mu vyo bagurishije

**35.** bakabishira imbere y’ibirenge vy’intumwa . Intumwa zaca zibigabanganya, umwe wese akaronka ivyo akeneye .

**36.** Umulewi avuka Shipure yitwa Yozefu, umwe intumwa zatazira Barunaba na we nyene

**37.** yari afise itongo. Nuko ararigurisha hanyuma azana amahera ayashira imbere y’ibirenge vy’intumwa .

**2.** Mugabo Ananiya agumya mu mpisho igice c’ayo yagurishije, n’umugore wiwe akaba yari abizi, araheza azana igice gusa agishira imbere y’ibirenge vy’intumwa .

**3.** Petero aca amubwira ati: «Ananiya, kubera iki Shetani yatumye wubahuka guhenda impwemu nyeranda , ukagumya mu mpisho igice c’ayo wagurishije itongo?

**4.** Igihe utari bwarigurishe, mbega ntiryari rwawe? Umaze kurigurisha na ho, ayo warigurishije ntiwari kuyakoresha uko ushaka? Vyagenze gute ngo wiyumvire ico kintu mu mutima wawe? Ntiwahenze abantu, ahubwo wahenze Imana.»

**5.** Umugabo yitwa Ananiya n’umugore wiwe Safira bagurisha itongo.

**5.** Ananiya yumvise ayo majambo, aca agwa hasi, arapfa. Maze abavyumvise bose bagira ubwoba bwinshi.

**6.** Abasore baca barahaguruka, bamutekera mu bitambara, baja kumuhamba.

**7.** Haciye nk’amasaha atatu, umugore wiwe na we araza, atazi ivyabaye.

**8.** Petero amubaza ati: «Mbwira, mbega aya ni yo mwagurishije itongo?» Amwishura ati: «Ego, ni ayo.»

**9.** Petero aca amubwira ati: «Kubera iki mwumvikanye kugeza impwemu ya Yehova ? Ehe ibirenge vy’abahamvye umugabo wawe biri ku muryango, kandi barakujana.»

**10.** Ako kanya nyene aca agwa imbere y’ibirenge vyiwe, arapfa. Ba basore binjiye, basanga yapfuye. Baca baramujana, bamuhamba iruhande y’umugabo wiwe.

**11.** Ishengero ryose n’abumvise ivyo bintu bose baca bagira ubwoba bwinshi.

**12.** Vyongeye, intumwa zibandanya gukora ibimenyetso vyinshi n’ibitangaza vyinshi mu bantu . Bose baza barahurira mw’ibaraza rya Salomo .

**13.** Nta wundi n’umwe yatinyuka kwifatanya na bo, ariko abantu babavuga neza.

**14.** Kandi abemera Umukama baguma bongerekana, abagabo n’abagore benshi cane .

**15.** Barazana abarwaye no mu mabarabara makuru, bakabashira ng’aho ku dutanda no ku nderuzo, kugira ngo Petero ahaciye, n’imiburiburi igitutu ciwe hagire abo gicako .

**16.** Vyongeye, amasinzi y’abantu bavuye mu bisagara vyo mu micungararo ya Yeruzalemu baguma baza bazanye abarwaye n’abadurumbanywa n’impwemu mbi , kandi bose barakira.

**17.** Mugabo umuherezi mukuru n’abari kumwe na we bose bo mu mugwi w’idini w’Abasadukayo barahaguruka buzuye ishari.

**18.** Bafata intumwa maze bazishira mw’ibohero rusangi.

**19.** Ariko mw’ijoro, umumarayika wa Yehova yugurura imiryango y’iryo bohero , arabasohora, ababwira ati:

**20.** «Genda muhagarare mu rusengero, mubandanye kubwira abantu ama⁠jambo yose y’ubuzima .»

**21.** Baca baragamburuka, maze binjira mu rusengero mu mutwenzi, batangura kwigisha.

**22.** Mugabo abapolisi bashitseyo, ntibabasanga mw’ibohero. Baca baragaruka maze bavuga bati:

**23.** «Twasanze ibohero ryugaye neza, n’abarinzi bahagaze ku miryango, mugabo twuguruye nta n’umwe twasanzeyo.»

**24.** Umukuru w’abarinzi b’urusengero n’abakuru b’abaherezi ngo bavyumve, barazazanirwa, bibaza ico ivyo bizovamwo.

**25.** Haca haza umuntu umwe, ababwira ati: «Murazi? Ba bagabo mwashira mw’ibohero bahagaze mu rusengero! Bariko barigisha abantu.»

**26.** Umukuru w’abarinzi aca ajana n’abapolisi biwe barabazana, mugabo batabagirira nabi, kuko batinya ko abantu bohava babicisha amabuye .

**27.** Bamaze kubashikana, babahagarika imbere y’Inama nkuru. Umuherezi mukuru atangura kubasambisha.

**28.** Avuga ati: «Twarabihanikirije ngo ntimugume mwigisha mwishimikije iryo zina . Yamara ehe mwujuje Yeruzalemu inyigisho zanyu, kandi mwiyemeje kuturemeka amaraso y’uwo muntu .»

**29.** Petero n’izindi ntumwa bishura bati: «Dutegerezwa kugamburukira Imana aho kugamburukira abantu .

**30.** Imana ya ba sogokuruza bacu yarazuye Yezu, umwe mwica mumumanitse ku giti .

**31.** Imana yaramushize hejuru iburyo bwayo , aba Imboneza n’Umukiza , kugira Abisirayeli bashobore kwigaya maze bababarirwe ibicumuro .

**32.** Turi ivyabona bishingira intahe ivyo bintu , n’impwemu nyeranda ni ukwo, imwe Imana yahaye abayigamburukira .»

**33.** Bavyumvise baca bararaka , bashaka kubica.

**34.** Mugabo Umufarizayo yitwa Gamaliyeli arahaguruka muri iyo Nama nkuru, ategeka ko basohora abo bantu akanya gatoyi. Yari umwigisha w’amategeko y’Imana , yubahwa n’abantu bose.

**35.** Araheza ababwira ati: «Yemwe bagabo b’Abisirayeli, mwiyubare ku vyo mugomba gukorera aba bantu.

**36.** Nk’akarorero, mu misi iheze haradutse uwitwa Teyuda yavuga ko ari agakomeye, maze abagabo bashika nka 400 biyunga ku kagwi kiwe. Mugabo yarishwe, abamuyoboka bose na bo barashwiragira, barakamangana.

**37.** Mu nyuma ziwe, haradutse Yuda Umunyagalilaya mu gihe ca rwa rusansuma, yikwegerako abayoboke. Uyo mugabo na we nyene yarapfuye, abamuyoboka bose barashwiragira.

**38.** Ku bijanye n’ibi bintu rero, ico nobahanura ni uko mworeka kwisuka mu vy’aba bantu. Nimubareke. Nimba uyu mugambi canke iki gikorwa ari ivy’abantu, bizosenyuka.

**39.** Mugabo nimba ari ivy’Imana, ntimuzoshobora kubisenyura . Mutaravye neza, hari aho mbere mwosanga muriko murwanya Imana ubwayo .»

**40.** Nuko bumvira impanuro yiwe, baca barengutsa izo ntumwa, barazishishura , bazitegeka kureka kuvuga zishimikije izina rya Yezu, hanyuma barazirekura.

**41.** Baca bava imbere y’Inama nkuru baragenda, banezerewe kubera Imana yabateye iteka ryo guteterezwa ku bw’iryo zina.

**42.** Kandi imisi yose mu rusengero n’inzu ku nzu , babandanya kwigisha no kumenyesha inkuru nziza yerekeye Kristu ari we Yezu, badatezura .

**2.** Bamwe cumi na babiri baca bahamagara abigishwa bose, bababwira bati: «Ntibibereye ko tureka ijambo ry’Imana ngo tuje mu vyo kugabura ibifungurwa ku meza .

**3.** Nuko rero bavukanyi, nimurondere muri mwebwe abagabo indwi bazwi neza , buzuye impwemu n’ubukerebutsi , kugira tubashinge iki gikorwa gikenewe .

**4.** Mugabo twebwe tuzokwihebera ivyerekeye ugusenga n’igikorwa kijanye n’ijambo ry’Imana.»

**5.** Iryo jambo abigishwa bose bararishima, baca batora Sitefano umugabo yuzuye ukwizera n’impwemu nyeranda, na Filipo , Purokoro, Nikanori, Timoni, Parumena na Nikola w’i Antiyokiya yari yarinjiye idini ry’Abayuda.

**6.** Muri iyo misi, abigishwa bariko barongerekana. Haduka rero imyidodombo mu Bayuda bavuga ikigiriki, bidodombera Abayuda bavuga igiheburayo, kuko abapfakazi babo bariko barirengagizwa mw’igaburwa ry’ibifungurwa vya buri musi .

**6.** Babazana imbere y’intumwa, na zo zimaze gusenga, zibarambikako ibiganza .

**7.** Ijambo ry’Imana rero ribandanya gukwiragira , igitigiri c’abigishwa na co kiguma congerekana cane Yeruzalemu. Isinzi rinini cane ry’abaherezi ryakira ukwizera .

**8.** Sitefano, yuzuye ubuntu bw’Imana n’ububasha, yarakora ibitangaza n’ibimenyetso bikomeye mu bantu.

**9.** Abantu bamwe bo mw’isinagogi yitwa iy’Ababohowe hamwe n’abo mu Banyasireni, mu Banyalegizandiriya, mu b’i Silisiya no muri Aziya, baza guharira na Sitefano.

**10.** Ariko ntibashoboye kumutsinda kuko yavugana ubukerebutsi kandi afashijwe n’impwemu .

**11.** Maze bosha abagabo mu mpisho ngo bavuge bati: «Twamwumvise avuga amajambo yo gutuka Musa n’Imana .»

**12.** Baca bagumura abantu n’abashingantahe n’abanditsi maze baramuhwikira, baramucakira, bamushira Inama nkuru.

**13.** Nuko bazana ivyabona vy’ikinyoma, bivuga biti: «Uyu mugabo aguma avuga nabi iki kibanza ceranda n’amategeko.

**14.** Nk’akarorero, twamwumvise avuga yuko uwo Yezu Umunyanazareti azosenyurira hasi iki kibanza akongera agahindura imigenzo twarazwe na Musa.»

**15.** Maze abari mu Nama nkuru bose bamwitegereje, babona mu maso hiwe hasa n’ah’umumarayika.

**2.** Sitefano yishura ati: «Bagabo benewacu, yemwe ba data, nimunyumvirize. Imana y’ubuninahazwa yarabonekeye sogokuruza wacu Aburahamu igihe yari Mezopotamiya, imbere y’uko aja kuba Harani ,

**3.** imubwira iti: “Va mu gihugu cawe no mu ncuti zawe, uje mu gihugu nzokwereka .”

**4.** Aburahamu aca mu gihugu c’Abakaludaya, aja kuba Harani. Se wiwe amaze gupfa , Imana yaciye imukura ng’aho, imuzana kuba muri iki gihugu mubamwo ubu .

**5.** Ariko nta ntoranwa yamuhaye muri co, emwe habe n’ahangana n’aho yohonyoza ikirenge. Mugabo yasezeranye kukimuha ngo kimwegukire, mu nyuma kizokwegukire uruvyaro rwiwe , kandi ata mwana yari bwaronke.

**6.** Vyongeye, Imana yamubwiye ko abomukomotseko bobaye abanyamahanga mu gihugu atari rwabo, kandi ko abantu baho bobagize abaja bakongera bakabatoteza imyaka 400 .

**7.** Umuherezi mukuru amubaza ati: «Ivyo bavuga ni vyo?»

**7.** Imana yavuze iti: “Nzocira urubanza iryo hanga rizobagira abaja , kandi mu nyuma bazovayo bankorere igikorwa ceranda aha hantu .”

**8.** Vyongeye, yaragiranye na we isezerano ryo kugenyerwa . Aburahamu yahavuye avyara Izahaki , araheza aramugenyera ku musi ugira umunani . Izahaki yavyaye Yakobo, Yakobo na we avyara ba bakuru b’imiryango 12.

**9.** Abo bakuru b’imiryango baragiriye ishari Yozefu maze bamugurisha mu Misiri . Ariko Imana yari kumwe na we .

**10.** Yaramurokoye mu makuba yiwe yose yongera ituma agira igikundiro n’ubukerebutsi imbere ya Farawo umwami wa Misiri. Farawo araheza amushinga kuganza Misiri n’urugo rwiwe rwose .

**11.** Mugabo inzara yahavuye itera mu Misiri hose n’i Kanani, emwe amakuba akomeye, ku buryo ba sogokuruza bacu babura ico bafungura .

**12.** Yakobo rero yumva ko hari ibifungurwa mu Misiri, aca arungikayo ba sogokuruza bacu ubwa mbere .

**13.** Bagiyeyo ubwa kabiri, Yozefu yarimenyesheje benewabo, maze Farawo amenya umuryango wa Yozefu .

**14.** Nuko Yozefu atumako se Yakobo n’incuti ziwe zose ngo bave Kanani . Bose hamwe bari abantu 75 .

**15.** Yakobo yaciye amanuka mu Misiri , kandi ni yo yapfiriye , cokimwe na ba sogokuruza bacu .

**16.** Bahavuye babajana Shekemu, hanyuma babahamba mu mva Aburahamu yari yaguze amahera na bene Hamori Shekemu .

**17.** Igihe kiriko kiregereza c’uko umuhango Imana yari yarahaye Aburahamu uranguka, nya bantu barongerekana baragwira mu Misiri,

**18.** gushika hatanguye gutwara uwundi mwami mu Misiri atari azi Yozefu .

**19.** Uwo mwami yarakoresheje urwenge mu kurwanya ubwoko bwacu, afata nabi ba sogokuruza bacu, abahatira guheba abana babo b’inzoya kugira ntibabeho .

**20.** Ico gihe ni ho Musa yavuka, kandi yari mwiza bihebuje . Yamaze amezi atatu yonkerezwa mu nzu kwa se .

**21.** Mugabo igihe yahebwa , umukobwa wa Farawo yaramutoye, amurera nk’umuhungu wiwe bwite .

**22.** Musa rero yarigishijwe ubukerebutsi bwose bw’Abanyamisiri, kandi yavugana ububasha, agakora ibikomeye .

**23.** Ashikanye imyaka 40, yaragize iciyumviro co kuja kuraba benewabo b’Abisirayeli .

**24.** Akubise ijisho umwe muri bo ariko ararenganywa, yaramuburaniye maze yihora Umunyamisiri yariko aramugirira nabi, aramwica.

**25.** Yiyumvira yuko benewabo botahuye ko Imana yagira ibakize biciye kuri we, mugabo ntibabitahuye.

**26.** Bukeye, aseruka kuri benewabo bariko bararwana, aca agerageza kubumvikanisha mu mahoro, ababwira ati: “Bagabo, muravukana. Kubera iki mugiriranira nabi?”

**27.** Mugabo uwariko afata nabi mugenziwe, ashiburira Musa nka hariya, avuga ati: “Ni nde yakugize umutware n’umucamanza wacu?

**28.** Ushaka kunyica kumwe wica wa Munyamisiri ejo?”

**29.** Musa avyumvise, aca ahungira mu gihugu ca Midiyani. Araheza abayo ari umunyamahanga, ahavyarira abahungu babiri .

**30.** Imyaka 40 irangiye, umumarayika yaramubonekeye mu gahinga k’umusozi Sinayi, mu rubeya rw’igisaka c’amahwa caka umuriro .

**31.** Musa abonye ico kintu, yaratangaye cane. Yaciye yegera ngo yihweze neza ivyo ari vyo, mugabo aca yumva ijwi rya Yehova rivuga riti:

**32.** “Ndi Imana ya ba sogokuruza bawe, Imana ya Aburahamu, iya Izahaki n’iya Yakobo .” Musa yaciye atangura guhinda agashitsi, ntiyubahuka kubandanya yihweza ivyo ari vyo.

**33.** Yehova yaciye amubwira ati: “Kura ibirato wambaye, kuko ahantu uhagaze ari heranda.

**34.** Nabonye vy’ukuri agacinyizo abantu banje barimwo mu Misiri, kandi numvise amaborogo yabo , nkaba ngira nje kubarokora. Umve rero, ngira ndagutume mu Misiri.”

**35.** Uyo Musa, umwe bihakana mu kuvuga ngo: “Ni nde yakugize umutware n’umucamanza ?”, ni we nyene Imana yatumye nk’umutware n’umurokozi biciye ku mumarayika yamubonekeye muri ca gisaka c’amahwa.

**36.** Uwo muntu yarabakuye mu Misiri , akorera ibitangaza n’ibimenyetso mu Misiri , ku kiyaga Gitukura no mu bugaragwa, mu myaka 40 .

**37.** Uyo Musa ni we yabwiye Abisirayeli ati: “Imana izobaha umuhanuzi ameze nkanje, imukuye muri benewanyu .”

**38.** Uyo Musa ni we yari kumwe n’ishengero mu bugaragwa. Yari kumwe kandi na wa mumarayika yavugana na we ku musozi Sinayi, hamwe na ba sogokuruza bacu. Yarahawe amajambo meranda mazima kugira ayaduhe .

**39.** Ba sogokuruza bacu baranse kumugamburukira. Baramwiyamirije maze mu mitima yabo bisubirira mu Misiri ,

**40.** babwira Aroni bati: “Duhingurire imana zizotuja imbere, kuko tutazi ivyashikiye uwo Musa yadukuye mu gihugu ca Misiri .”

**41.** Nuko bahingura inyana muri iyo misi, hanyuma bazanira ikimazi ico kigirwamana, batangura kuryohererwa ivyo bahinguye .

**42.** Imana rero ica irabaheba, irabareka ngo basenge ingabo zo kw’ijuru , nk’uko vyanditswe mu gitabu c’abahanuzi ngo: “Mbega ni jewe mwashikaniye amashikanwa n’ibimazi mu myaka 40 mwamaze mu bugaragwa, ga yemwe Bisirayeli?

**43.** Ahubwo ihema rya Moloki n’inyenyeri y’imana Refani ni vyo mwatwaye, vya bishusho mwakoze ngo mubisenge. Ni co gituma nzobajana hirya ya Babiloni .”

**44.** Ba sogokuruza bacu bari bafise ihema ryeranda mu bugaragwa. Iryo hema Musa yarikoze yisunze icitegererezo yari yabonye , nk’uko Imana yari yabimutegetse igihe bavugana.

**45.** Ba sogokuruza bacu bararihawe, maze bo hamwe na Yosuwa baryinjiza mu gihugu cahora ari ic’amahanga Imana yirukanye akabisa ba sogokuruza bacu . Aho ni ho ryagumye gushika mu misi ya Dawidi.

**46.** Dawidi yarashimwe n’Imana hanyuma asaba guterwa iteka ryo kuronderera Imana ya Yakobo ahantu iba .

**47.** Ariko Salomo ni we yayubakiye inzu .

**48.** Yamara rero, Musumbavyose ntaba mu nzu zubakishijwe amaboko , nk’uko bivugwa n’umuhanuzi ngo:

**49.** “Ijuru ni yo ntebe yanje y’ubwami , isi na yo ni intebe y’ibirenge vyanje . None ni inzu nyabaki mwonyubakira?”, ni ko Yehova avuga. “Canke ahantu noruhukira ni hehe?

**50.** Mbega ukuboko kwanje si kwo kwakoze ibi vyose ?”

**51.** Yemwe bantu b’intabarirwa kandi batagenyerewe mu mitima no mu matwi, mwama murwanya impwemu nyeranda. Mukora nk’uko ba sogokuruza banyu bakoze .

**52.** Ni nde mu bahanuzi ba sogokuruza banyu batahamye ? Emwe, barishe abavuze imbere y’igihe ivyerekeye ukuza kwa wa mugororotsi , umwe mwahemukira mugatako mukamwica ,

**53.** kandi ari mwebwe mwaronse amategeko biciye ku bamarayika , mugabo ntimwayakurikije.»

**54.** Bumvise ayo majambo, baca bararaka , batangura kumuhekenyera imisaya .

**55.** Mugabo we, yuzuye impwemu nyeranda, ahanga amaso mw’ijuru maze abona ubuninahazwa bw’Imana na Yezu ahagaze iburyo bw’Imana ,

**56.** aca avuga ati: «Ehe mbona ijuru ryuguruye n’Umwana w’umuntu ahagaze iburyo bw’Imana .»

**57.** Baca barasemerera n’ijwi ryabo ryose bongera biziba amatwi, maze bamusimbirako icarimwe.

**58.** Bamaze kumuta inyuma y’igisagara, batangura kumutera amabuye . Abari baje kumwagiriza bashira impuzu zabo imbere y’ibirenge vy’umusore yitwa Sawuli .

**59.** Bakiriko baratera amabuye Sitefano, aratakamba ati: «Mukama Yezu, akira impwemu yanje.»

**60.** Maze arapfukama, asemerera n’ijwi rikomeye ati: «Yehova , ntubaharureko iki gicumuro .» Ahejeje kuvuga ivyo, aca aracikana .

**2.** Mugabo abagabo bubaha Imana batora Sitefano baja kumuhamba, baramuririra cane.

**3.** Ariko Sawuli, atangura gutoteza ishengero. Yaritera mu nzu no mu yindi, akaburutira hanze abagabo n’abagore, akabata mw’ibohero .

**4.** Mugabo abari basanzaye, bagenda baramenyesha inkuru nziza y’ijambo ry’Imana aho baciye hose mu gihugu .

**5.** Nuko Filipo amanuka mu gisagara ca Samariya , atangura kubamenyesha ivyerekeye Kristu.

**6.** Amasinzi yose yaratega yompi ivyo Filipo avuga, akamwumviriza kandi akihweza ibitangaro akora.

**7.** Abantu benshi bari biziziwe n’impwemu mbi zarabavamwo , zikagenda zirasemerera n’ijwi rirenga. Kandi abantu benshi bamugaye n’abacumbagira barakizwa.

**8.** Nayo Sawuli, yari ashigikiye iyicwa rya Sitefano .

**8.** Nuko haba umunezero mwinshi muri ico gisagara.

**9.** Ico gihe, muri ico gisagara hariho umugabo yitwa Simoni. Imbere y’aho yahora akora ivy’amageza, agatangaza ihanga rya Samariya, akigira umuntu ahambaye.

**10.** Abantu bose, kuva ku muto gushika ku mukuru, baramutega yompi bakavuga bati: «Uyu muntu ni we Bubasha bw’Imana, bumwe bita Ubuhambaye.»

**11.** Baramutega yompi rero kuko yari amaze igihe abatangaza kubera ibintu vy’amageza yakora.

**12.** Mugabo aho Filipo ababwiriye inkuru nziza yerekeye Ubwami bw’Imana n’izina rya Yezu Kristu, baciye bizera ivyo avuga maze barabatizwa , abagabo n’abagore bose hamwe.

**13.** Na Simoni yarizeye, kandi aho amariye kubatizwa, yaguma agendana na Filipo . Yaguma atangazwa n’ibitangaro be n’ibikorwa vy’ububasha bikomeye Filipo yakora.

**14.** Aho intumwa zari Yeruzalemu zumviye ko ab’i Samariya bari bemeye ijambo ry’Imana , zaciye zibarungikira Petero na Yohani.

**15.** Nuko bajayo, barabasengera kugira baronke impwemu nyeranda ,

**16.** kuko ata n’umwe muri bo yari bwayironke. Bari babatijwe gusa mw’izina ry’Umukama Yezu .

**17.** Baraheza babarambikako ibiganza , baca batangura kuronka impwemu nyeranda.

**18.** Aho Simoni aboneye ko abo intumwa zirambitseko ibiganza baca baronka impwemu, aca arondera kuziha amahera,

**19.** avuga ati: «Nimumpe nanje ubwo bubasha, kugira umuntu wese ndambitseko ibiganza ace aronka impwemu nyeranda.»

**20.** Mugabo Petero amubwira ati: «Amahera yawe aragapfana nawe, kuko wiyumviriye ko ingabire ya gusa Imana itanga ushobora kuyigura amahera .

**21.** Nta kintu na kimwe canke umugabane n’umwe ufise muri ibi bintu, kuko umutima wawe utagororotse imbere y’Imana.

**22.** Niwigaye rero ico kibi kandi utakambire Yehova kugira ngo nimba bishoboka, ubabarirwe uwo mugambi mubi wo mu mutima wawe.

**23.** Ndabona ko wewe uri ishano rirura n’umuja w’ibitagororotse.»

**24.** Simoni abishura ati: «Nimutakambire Yehova ku bwanje, ntihagire na kimwe mu vyo muvuze kimbako.»

**25.** Nuko bamaze gushinga intahe bimwe bishitse no kuvuga ijambo rya Yehova , basubira Yeruzalemu, bagenda baramenyesha inkuru nziza mu bigwati vyinshi vy’Abasamariya .

**26.** Ariko umumarayika wa Yehova abwira Filipo ati: «Haguruka uje mu bumanuko, ku nzira imanuka iva Yeruzalemu ija Gaza.»

**27.** Aca arahaguruka aragenda. Agize gutya, abona inkone y’Umunyetiyopiya. Yari umuntu afise ububasha yakorera Kanidake umwamikazi w’Abanyetiyopiya, akaba yari ashinzwe itunga ryiwe ryose. Yari yagiye Yeruzalemu gusenga ,

**28.** akaba yariko arataha. Yari yicaye mu mukogote wiwe, asoma n’ijwi ryumvikana ivyanditswe n’umuhanuzi Yesaya.

**29.** Impwemu rero ibwira Filipo iti: «Genda wegere urya mukogote.»

**30.** Filipo aca arirukanga iruhande y’uwo mukogote, amwumva asoma n’ijwi ryumvikana ivyanditswe n’umuhanuzi Yesaya. Ni kwo kumubaza ati: «Uratahura vy’ukuri ivyo uriko urasoma?»

**31.** Na we ati: «Nobitahura gute ntaronse uwumfasha?» Aca asaba Filipo ngo yurire bicarane.

**32.** Icanditswe yariko arasoma cari iki: «Yazanywe nk’intama igiye kubagwa, kandi nka kurya kw’umwagazi w’intama winumiye imbere y’umuntu awumwa ubwoya, ntakurako umunwa .

**33.** Igihe yariko arateterezwa, yaciriwe urwa ngondagonde . Ni nde azovuga ido n’ido ry’amamuko yiwe ? Kuko yishwe agakurwa kw’isi .»

**34.** Nya nkone ica ibaza Filipo iti: «Ndagusavye umbwire, aha umuhanuzi ariko avuga nde? Ariko arivuga canke ariko avuga uwundi muntu?»

**35.** Filipo aca afata ijambo, amubwira inkuru nziza yerekeye Yezu ahereye kuri ico canditswe.

**36.** Bakiriko baragenda, bashika ahantu hari amazi, nya nkone ica ivuga iti: «Ng’aya amazi. Ni igiki kimbuza kubatizwa?»

**38.** Iyo nkone ica itegeka ko bahagarika uwo mukogote, maze imanukana na Filipo mu mazi, aca arayibatiza.

**39.** Bavuye mu mazi, impwemu ya Yehova ica itwara Filipo ningoga, iyo nkone ntiyaba ikimubona, mugabo ibandanya urugendo inezerewe.

**40.** Filipo we, yagiye abona ageze Ashidodi. Araheza anyuragira muri ako karere, agenda aravuga inkuru nziza mu bisagara vyose kugeza ashitse Sezariya .

**2.** amusaba amakete ajana ku masinagogi y’i Damasiko, kugira ngo abo abonye bose bo muri ya nzira y’Umukama abajane Yeruzalemu baboshe, abagabo n’abagore bose hamwe.

**3.** Akiriko aragenda ageze hafi y’i Damasiko, aja abona umuco uvuye mw’ijuru wakiye irya n’ino yiwe .

**4.** Aca agwa hasi maze yumva ijwi rimubwira riti: «Sawuli, Sawuli, umpamira iki?»

**5.** Aca abaza ati: «Uri nde ga Mukama?» Iryo jwi rimwishura riti: «Ndi Yezu uriko urahama .

**6.** Haguruka winjire mu gisagara. Niwashikayo uzobwirwa ico utegerezwa gukora.»

**7.** Abagabo bari bafatanije urugendo na we bari bahagaze badakurako umunwa. Barumva ijwi, ariko ntibabone umuntu n’umwe .

**8.** Sawuli aca ava hasi, kandi naho yakanura nta kintu na kimwe yabona. Baraheza bamufata ukuboko, bamujana Damasiko.

**9.** Mugabo Sawuli yari akigira iterabwoba rikaze ku bigishwa b’Umukama , arondera no kubica. Ni kwo kuja ku muherezi mukuru,

**9.** Amara imisi itatu ata kintu na kimwe abona , atarya atanywa.

**10.** I Damasiko hari umwigishwa yitwa Ananiya . Maze Umukama aramwiyereka, amubwira ati: «Ananiya!» Na we ati: «Sabwe Mukama.»

**11.** Umukama amubwira ati: «Haguruka uje kw’ibarabara ryitwa Irigororotse, ubaze umuntu yitwa Sawuli w’i Taruso ku nzu ya Yuda. Ariko arasenga

**12.** kandi yeretswe umugabo yitwa Ananiya aje akamurambikako ibiganza kugira ahumuke .»

**13.** Ariko Ananiya amwishura ati: «Mukama, narumvise benshi bavuga ivy’uwo mugabo, n’amabi yose yakoreye aberanda bawe Yeruzalemu.

**14.** Kandi n’ino arafise ububasha yahawe n’abakuru b’abaherezi bwo gufata abantu bose bambaza izina ryawe .»

**15.** Mugabo Umukama amubwira ati: «Genda, kuko uwo muntu ari igikoresho nitoreye kugira amenyeshe izina ryanje amahanga , abami n’Abisirayeli.

**16.** Nzomwereka neza ibintu vyose bitegerezwa kumushikira ku bw’izina ryanje .»

**17.** Ananiya aca aragenda, yinjira muri nya nzu, amurambikako ibiganza, avuga ati: «Muvukanyi Sawuli, Umukama Yezu, umwe yakubonekera kuri rya barabara wazananye, yantumye kugira uhumuke wongere wuzuzwe impwemu nyeranda .»

**18.** Ubwo nyene ibintu bimeze nk’ibigaragamba bica biva ku maso yiwe birakoroka, aca arahumuka. Maze arahaguruka arabatizwa,

**19.** hanyuma arafungura, aronka inguvu.

**20.** ubwo nyene aca atangura kwamamaza ivyerekeye Yezu mu masinagogi, atangaza ko Yezu ari Umwana w’Imana.

**21.** Abamwumva bose baratangara, bakavuga bati: «Mbega uyo si wa wundi yatoteza abambaza iryo zina Yeruzalemu? None ntiyaje ino kugira abafate maze abajane ku bakuru b’abaherezi ?»

**22.** Ariko Sawuli yaguma arushiriza kuronka ububasha, agatsinda Abayuda baba Damasiko, abaha ivyemeza vyumvikana vyerekana ko Yezu ari we Kristu .

**23.** Haciye imisi itari mike, Abayuda baja inama yo kumwica .

**24.** Ariko Sawuli amenya umugambi wabo wo kumugirira nabi. Abo Bayuda baguma bacunze amarembo y’igisagara ijoro n’umurango kugira bamwice.

**25.** Abigishwa biwe rero baca bahengera mw’ijoro, maze bamwururutsa bamucishije mu gitoboro c’uruzitiro, ari mu giseke .

**26.** Ashitse Yeruzalemu , agerageza kwifatanya n’abigishwa. Mugabo bose baramutinya, kuko batemera ko yari yarabaye umwigishwa wa Yezu.

**27.** Barunaba aca aramufasha, amujana ku ntumwa, abiganira ido n’ido ingene Sawuli yabonye Umukama igihe yari ku nzira maze akavugana na we. Abiganira n’ingene yavuganye ubutinyutsi mw’izina rya Yezu Damasiko .

**28.** Sawuli araheza agumana na bo, atembera Yeruzalemu uko ashaka , avugana ubutinyutsi mw’izina ry’Umukama.

**29.** Yaravugana n’Abayuda bavuga ikigiriki agaharira na bo, ariko abo Bayuda baguma barondera kumwica .

**30.** Abavukanyi babimenye, baca bamumanukana Sezariya hanyuma bamurungika Taruso .

**31.** Maze ishengero ryari Yudaya, Galilaya n’i Samariya hose rija mu kiringo c’amahoro, rirakomera. Ribandanya kugwira, kuko ryabandanya gutinya Yehova no kuronka uruhoza rw’impwemu nyeranda .

**32.** Igihe Petero yariko aca muri ako karere kose, yaramanutse no kuraba aberanda baba Luda .

**33.** Yahasanze umuntu yitwa Eneya, yari amaze imyaka umunani atava mu gitanda, kubera yari amugaye.

**34.** Petero amubwira ati: «Eneya, Yezu Kristu aragukijije . Haguruka usase igitanda cawe .» Ubwo nyene aca arahaguruka.

**35.** Ababa Luda no mu kiyaya ca Sharoni bose bamubonye, batangura kwizera Umukama.

**36.** I Yopa hari umwigishwa yitwa Tabita, mu kigiriki akaba yitwa Doruka . Yarakora ibikorwa vyiza vyinshi, agafasha cane aboro.

**37.** Mugabo muri iyo misi ararwara hanyuma arapfa. Nuko baramwuhagira maze bamushira mu cumba co hejuru.

**38.** Igisagara ca Luda cari hafi y’i Yopa. Abigishwa bumvise ko Petero yari muri ico gisagara, baca bamutumako abagabo babiri ngo bamutakambire bati: «Turakwinginze unyaragase uze iwacu.»

**39.** Petero aca arahaguruka ajana na bo. Ashitseyo, bamudugana muri ca cumba co hejuru. Abapfakazi bose baza iyo ari barira, bongera berekana amakanzu n’izindi mpuzu nyinshi Doruka yabakoreye akiriho.

**40.** Petero aca asohora abantu bose , hanyuma arapfukama arasenga. Maze arahindukira araba ca kiziga, avuga ati: «Tabita, vyuka!» Tabita aca arakanura, abonye Petero aca aricara .

**41.** Petero amuha ukuboko aramuhagurutsa, hanyuma ahamagara aberanda harimwo n’abo bapfakazi, amubashikiriza ari muzima .

**42.** Iyo nkuru ica imenyekana Yopa hose, bituma abantu benshi bizera Umukama .

**43.** Petero aguma Yopa imisi itari mike, ku muhinguzi w’inshato yitwa Simoni .

**2.** Yari umuntu yubaha Imana kandi akayitinya we n’urugo rwiwe rwose. Yarafasha cane aboro, kandi yama atakambira Imana.

**3.** Umusi umwe nk’isaha icenda ariko arerekwa, yariboneye neza umumarayika w’Imana aza iyo ari, maze amubwira ati: «Koruneliyo!»

**4.** Koruneliyo yaciye amuhanga amaso atekewe n’ubwoba, amubaza ati: «Ni iki ga Mukama?» Na we amubwira ati: «Imana yumvise amasengesho yawe , irabona n’imfashanyo uha aboro kandi iguma ivyibuka.

**5.** Nurungike rero abagabo Yopa baje kuzana umugabo yitwa Simoni ari we Petero.

**6.** Uyo mugabo yatse indaro ku muhinguzi w’inshato yitwa Simoni afise inzu iruhande y’ikiyaga.»

**7.** Uwo mumarayika yariko avugana na we akimara kugenda, aca ahamagara babiri mu basuku biwe n’umwe mu basoda bamukorera yubaha Imana,

**8.** abiganira vyose hanyuma abatuma Yopa.

**9.** Bukeye bari bakibandanya urugendo. Nuko begereje igisagara, Petero aduga hejuru ku nzu nka sasita, agiye gusenga.

**10.** Ico gihe Sezariya hari umugabo yitwa Koruneliyo. Yari intwazangabo mu mugwi witwa ingabo z’Abataliyano .

**10.** Mugabo arasonza cane, ashaka kurya. Bakiriko barategura ibifungurwa, amera nk’uwurota

**11.** maze abona ijuru ryuguruye, abona n’ikintu kimeze nk’igihuzu kinini c’ilino cururukirizwa kw’isi gifashwe ku mitwe yaco ine.

**12.** Carimwo ubwoko bwose bw’ibikoko vy’amaguru ane, n’ivyikwega hasi n’inyoni zo mu kirere.

**13.** Maze yumva ijwi rimubwira riti: «Haguruka Petero, ubage urye!»

**14.** Ariko Petero yishura ati: «Oya Mukama! Erega sindigera ndya ikintu na kimwe canduye canke gihumanye .»

**15.** Nya jwi ryongera kumubwira ubwa kabiri riti: «Ibintu Imana yahumanuye ntusubire kuvyita ivyanduye.»

**16.** Ivyo biba ubugira gatatu, ca kintu gica kiraduzwa mw’ijuru.

**17.** Petero yari akizazaniwe, yibaza insobanuro y’ivyo yeretswe. Muri uwo mwanya nyene, ba bagabo Koruneliyo yari yarungitse bari babajije aho Simoni aba, bakaba bari bahagaze ng’aho kw’irembo .

**18.** Nuko barahamagara, babaza ko Simoni ari we yitwa kandi Petero yoba yatse indaro ng’aho.

**19.** Petero akiriko arazirikana ivyo yeretswe, impwemu imubwira iti: «Hari abagabo batatu bariko barakurondera.

**20.** Va hasi rero wururuke, ujane na bo. Ntugire amakenga, kuko ari jewe nabatumye.»

**21.** Petero aca arururuka aja iyo ba bagabo bari, ababwira ati: «Uwo murondera ni jewe. Mugenzwa n’amaki?»

**22.** Bamwishura bati: «Twatumwe n’intwazangabo yitwa Koruneliyo , umugabo w’umugororotsi atinya Imana kandi avugwa neza n’ihanga ryose ry’Abayuda. Imana yamubwiye biciye ku mumarayika mweranda ngo agutumeko uze iwe, yumve ivyo umubwira.»

**23.** Nuko abaha ikaze mu nzu, abaha n’indaro.

**24.** Ku musi ukurikira, ashika Sezariya. Koruneliyo na we yari abiteze, akaba yari yakoranije incuti n’abagenzi somambike.

**25.** Petero yinjiye, Koruneliyo aramusanganira, yikubita imbere y’ibirenge vyiwe aramwunamira.

**26.** Mugabo Petero aramuhagurutsa, amubwira ati: «Haguruka. Na jewe ndi umuntu asanzwe .»

**27.** Akiriko arayaga na we, arinjira asanga abantu benshi bakoranye.

**28.** Ababwira ati: «Murazi neza yuko bitemewe ko Umuyuda yifatanya n’umuntu w’ubundi bwoko canke ngo amugendere . Ariko Imana yanyeretse ko ata muntu n’umwe nkwiye kwita “uwanduye” canke “uwuhumanye .”

**29.** Ni co gituma igihe mwantumako naje ata guhigimanga. Ndabasavye rero mumbwire igituma mwantumyeko.»

**30.** Maze Koruneliyo amubwira ati: «Haraciye imisi ine, nariko ndasenga mu nzu iwanje. Hari nk’aya mango, nk’isaha icenda, nza mbona umuntu yambaye impuzu zakaka ahagaze imbere yanje.

**31.** Ambwira ati: “Koruneliyo, Imana yumvise isengesho ryawe, yibuka n’imfashanyo uha aboro.

**32.** Tumako rero Yopa Simoni yitwa kandi Petero. Uyo mugabo yatse indaro ku muhinguzi w’inshato yitwa Simoni, iruhande y’ikiyaga .”

**33.** Naciye rero ngutumako ubwo nyene, kandi wagize neza kuza. Ubu rero twese turi imbere y’Imana kugira twumve ibintu vyose Yehova yagutegetse kuvuga.»

**34.** Petero aca atangura kuvuga, agira ati: «Ubu ndatahuye neza ko Imana itagira nkunzi ,

**35.** mugabo ko yemera umuntu wese ayitinya agakora ibigororotse, naho yoba ava mw’ihanga irihe .

**36.** Yarungikiye ijambo ryayo Abisirayeli kugira bamenyeshwe inkuru nziza y’amahoro biciye kuri Yezu Kristu, kandi uwo Yezu ni we Mukama wa bose .

**37.** Murazi inkuru yavugwa Yudaya hose, ikaba yahereye Galilaya inyuma y’ibatisimu Yohani yamamaza:

**38.** inkuru yerekeye Yezu w’i Nazareti, ingene Imana yamurobanuje impwemu nyeranda n’ububasha, hanyuma agaca mu gihugu akora ivyiza yongera akiza abantu bose bahahazwa na Shetani , kuko Imana yari kumwe na we .

**39.** Turi ivyabona bishingira intahe ibintu vyose yakoze mu gihugu c’Abayuda n’i Yeruzalemu. Ariko baramwishe bamumanitse ku giti.

**40.** Imana yaramuzuye ku musi ugira gatatu , ituma yiyereka abantu.

**41.** Ntiyiyeretse abantu bose, ahubwo yiyeretse ivyabona Imana yagenye imbere y’igihe, ni ukuvuga twebwe abasangiye na we bakongera bakanywera hamwe amaze kuzuka mu bapfuye .

**42.** Kandi yadutegetse kubwira abantu inkuru nziza no gushinga intahe bimwe bishitse yuko ari we Imana yagenye ngo abe umucamanza w’abazima n’abapfuye .

**43.** Abahanuzi bose barashinga intahe yuko uwizera Yezu wese ababarirwa ibicumuro biciye kw’izina ryiwe .»

**44.** Petero akiriko aravuga ivyo bintu, impwemu nyeranda ica iza ku bantu bose bariko barumviriza iryo jambo .

**45.** Abizera bagenyerewe bari bazananye na Petero barumirwa, kuko ingabire ya gusa y’impwemu nyeranda yariko irasukwa no ku banyamahanga.

**46.** Emwe, barabumvise bavuga mu ndimi z’inyamahanga bongera bashimagiza Imana . Maze Petero avuga ati:

**47.** «Hari uwobuza ko aba babatizwa mu mazi kandi baronse impwemu nyeranda nk’uko natwe twayironse?»

**48.** Aca ategeka ko babatizwa mw’izina rya Yezu Kristu . Maze bamusaba kugumana na bo imisi mikeyi.

**2.** Aho Petero adugiye Yeruzalemu, abashigikiye ivy’ukugenyerwa batangura kumutora amahinyu .

**3.** Bamubwira bati: «Winjiye mu nzu y’abantu batagenyerewe, usangira na bo.»

**4.** Petero aca arabibasigurira ido n’ido, ababwira ati:

**5.** «Nari mu gisagara ca Yopa ndiko ndasenga maze mbaye nk’uwurota, nerekwa ikintu kimeze nk’igihuzu kinini c’ilino kiriko cururutswa kivuye mw’ijuru, gifashwe ku mitwe yaco ine, gica kiza aho ndi .

**6.** Ndavye neza ibirimwo, mbona ibikoko vy’amaguru ane vyo kw’isi, ibikoko vyo mw’ishamba, ivyikwega hasi n’inyoni zo mu kirere.

**7.** Nca numva ijwi rimbwira riti: “Haguruka Petero, ubage urye!”

**8.** Mugabo nishura nti: “Oya Mukama. Nta kintu na kimwe canduye canke gihumanye ndigera nkoza mu kanwa.”

**9.** Ku ncuro igira kabiri, nya jwi rivuye mw’ijuru rimbwira riti: “Ibintu Imana yahumanuye ntusubire kuvyita ivyanduye.”

**10.** Ivyo biba ubugira gatatu, hanyuma vyose bisubira kuduzwa mw’ijuru.

**11.** Nuko intumwa n’abavukanyi bari Yudaya bumva ko abanyamahanga na bo nyene bari bemeye ijambo ry’Imana.

**11.** Muri ako kanya, hari abagabo batatu bavuye Sezariya bari bahagaze imbere y’inzu twatsemwo indaro. Bari babantumyeko .

**12.** Nuko impwemu imbwira kujana na bo ata guhigimanga. Aba bavukanyi batandatu na bo nyene twarajanye, twinjira mu nzu ya nya mugabo.

**13.** Araheza atwiganira ingene yabonye umumarayika ahagarara mu nzu iwe, akamubwira ati: “Rungika abagabo Yopa baje kuzana Simoni yitwa kandi Petero .

**14.** Azokubwira ibintu bishobora kugukiza, wewe n’abo mu rugo rwawe bose.”

**15.** Mugabo aho ntanguriye kuvuga, impwemu nyeranda yaciye ibazako nk’uko na twebwe yatujeko mu ntango .

**16.** Naciye nibuka ivyo Umukama yahora avuga ati: “Yohani yabatiza mu mazi , ariko mwebwe muzobatizwa mu mpwemu nyeranda .”

**17.** Ko rero Imana yabahaye ingabire ya gusa nk’imwe yaduha twebwe abemeye Umukama Yezu Kristu, jewe nari nde ngo mbuze Imana kugira ico ikoze ?»

**18.** Aho bumviye ivyo bintu, ntibasubira guharira . Baca baninahaza Imana, bavuga bati: «Imana rero yahaye n’abanyamahanga akaryo ko kwigaya kugira baronke ubuzima .»

**19.** Nuko abari barasanzajwe n’uruhamo rwari rwavyutse kubera ivyashikiye Sitefano baragenda bashika Fenisiya, Shipure n’i Antiyokiya, mugabo babwira rya jambo Abayuda gusa .

**20.** Ariko abagabo bamwe bavuye Shipure n’i Sireni baza Antiyokiya, batangura kuganiriza abavuga ikigiriki, babamenyesha inkuru nziza y’Umukama Yezu.

**21.** Ikigeretseko, ukuboko kwa Yehova kwari kumwe na bo, kandi abantu benshi baracika abemera, bagakurikira Umukama .

**22.** Abo mw’ishengero ry’i Yeruzalemu bumvise ivy’abo bantu, baca barungika Barunaba Antiyokiya.

**23.** Ashitse akabona ingene Imana yabagiriye ubuntu buhebuje , aranezerwa cane, aca atangura kubaremesha bose ngo bagume bumiye ku Mukama n’umutima wabo wose .

**24.** Yari umuntu mwiza kandi yuzuye impwemu nyeranda n’ukwizera. Isinzi ritari rito riraheza ryiyongera ku bemera Umukama .

**25.** Nuko aja Taruso kurondera Sawuli hasi hejuru.

**26.** Amaze kumutora, aca amuzana Antiyokiya. Bamara umwaka wose bakoranira hamwe n’abo mw’ishengero ryaho, bigisha n’isinzi ritari rito. Aho Antiyokiya ni ho abigishwa batanguriye kwitwa «abakirisu » bivuye ku Mana.

**27.** Muri iyo misi, abahanuzi bavuye Yeruzalemu bamanuka Antiyokiya.

**28.** Umwe muri bo yitwa Agabo . Nuko arahaguruka, amenyesha biciye ku mpwemu yuko inzara ikomeye yari igiye gutera kw’isi yose , kandi yarateye mu gihe ca Kolode.

**29.** Abigishwa biyemeza rero kurungikira imfashanyo abavukanyi b’i Yudaya, umwe wese agatanga ico ashoboye .

**30.** Ivyo barabikoze, kandi iyo mfashanyo bayirungikiye abakurambere biciye kuri Barunaba na Sawuli .

**2.** Yicisha inkota Yakobo mwenewabo na Yohani .

**3.** Aho aboneye ko bihimbaye Abayuda, aca afata na Petero.

**4.** Amaze kumufata, amushira mw’ibohero , amucungisha imigwi ine y’abasoda banebane iza irakuranwa, kuko yagomba kumuzana imbere y’abantu inyuma ya Pasika.

**5.** Petero rero aguma mw’ibohero, mugabo ishengero riguma ritakambira Imana cane ku bwiwe .

**6.** Mw’ijoro buca Herodi amusohora, Petero yari asinziriye aboheshejwe iminyororo ibiri hagati y’abasoda babiri, kandi abarinzi bari imbere y’umuryango bacunze nya bohero.

**7.** Ariko umumarayika wa Yehova aza ng’aho , umuco uca urakayangana mu gasho. Akoma Petero mu rubavu aramuvyura, amubwira ati: «Vyuka ningoga!» Ya minyororo yari ku maboko yiwe ica irakoroka .

**8.** Uwo mumarayika amubwira ati: «Ambara impuzu, wambare n’ibirato .» Aravyambara. Hanyuma amubwira ati: «Shirako n’impuzu yawe yo hejuru, unkurikire.»

**9.** Nuko arasohoka, aramukurikira, mugabo ntiyari azi ko ivyo uwo mumarayika yariko arakora ari ivy’ukuri. We yibaza ko ariko arerekwa.

**10.** Barenganye umugwi wa mbere w’abarinzi n’uwa kabiri, bashikira irembo ry’icuma ryinjira mu gisagara, rica ririyugurura. Bamaze gusohoka, baca mw’ibarabara rimwe maze wa mumarayika aca amusiga aho aragenda.

**11.** Petero atoye akenge, avuga ati: «Ubu rero ndamenye vy’ukuri yuko Yehova yatumye umumarayika wiwe, akankiza Herodi n’ibintu vyose Abayuda bari biteze ko binshikira .»

**12.** Muri ico gihe, umwami Herodi atangura kugirira nabi bamwe mu bagize ishengero .

**12.** Amaze gutahura ibibaye, aca aja kwa Mariya nyina wa Yohani yitwa kandi Mariko , aho abatari bake bari bakoraniye basenga.

**13.** Adodoye ku muryango w’irembo, umusukukazi yitwa Roda aza kuraba uwudodoye.

**14.** Uwo musukukazi amenya ijwi rya Petero, aca aranezerwa cane mugabo aho kwugurura umuryango yirukanga mu nzu, abwira abariyo ko Petero ari kw’irembo.

**15.** Bamubwira bati: «Wasaze.» Mugabo aguma ashimika ababwira ko ari vyo. Baca bavuga bati: «Namba ari umumarayika wiwe!»

**16.** Mugabo Petero aguma ng’aho adodora. Buguruye umuryango, baramubona barumirwa.

**17.** Mugabo abagirira ikimenyetso n’ukuboko ngo bacereze, hanyuma abiganira ido n’ido ingene Yehova yamukuye mw’ibohero, aca ababwira ati: «Mubimenyeshe Yakobo n’abandi bavukanyi.» Aca arasohoka aja ahandi.

**18.** Bukeye, haba uruhagarara rukomeye mu basoda, bibaza ivyari vyashikiye Petero.

**19.** Herodi aramurondera hose, aramubura. Aca asambisha abarinzi maze ategeka yuko bajanwa guhanwa . Araheza ava Yudaya amanuka Sezariya, ahamara igihe.

**20.** Ico gihe yari ashavuriye cane abantu b’i Tiro n’i Sidoni. Nuko baza iyo ari bahuje inama. Bamaze kuvyumvisha Bulasito umugabo yari ajejwe ivyo mu rugo rw’umwami , basaba amahoro kubera ko igihugu cabo caronka ibifungurwa bivuye mu gihugu uwo mwami atwara.

**21.** Umusi uri izina, Herodi yambara impuzu za cami hanyuma yicara ku ntebe yiwe y’imanza, atangura gushikiriza ijambo abantu bose.

**22.** Maze abantu bari bakoraniye ng’aho batangura gusemerera bati: «Iryo ni ijwi ry’imana, si iry’umuntu!»

**23.** Ako kanya nyene umumarayika wa Yehova aramukubita, kuko ataninahaje Imana. Aca aribwa n’inyo, arapfa.

**24.** Mugabo ijambo rya Yehova ribandanya gukwiragira, igitigiri c’abemera kirongerekana .

**25.** Nayo Barunaba na Sawuli bamaze kurangura neza igikorwa co gutanga imfashanyo Yeruzalemu , basubira inyuma bahitana Yohani , wa wundi yitwa kandi Mariko.

**2.** Igihe bariko barakorera Yehova bongera bisonzesha, impwemu nyeranda ivuga iti: «Nimunshirire ku ruhande Barunaba na Sawuli bankorere igikorwa nabahamagariye .»

**3.** Bamaze kwisonzesha no gusenga, babarambikako ibiganza, baraheza barabarungika.

**4.** Nuko abo bantu bamanuka Selesiya barungitswe n’impwemu nyeranda, hanyuma bavayo n’ubwato baja Shipure.

**5.** Bageze Salami batangura kumenyekanisha ijambo ry’Imana mu masinagogi y’Abayuda. Bari kumwe kandi na Yohani yabafasha udukorwa .

**6.** Bamaze guca mw’izinga ryose gushika Pafo, bahura n’umugabo umwe w’Umuyuda yitwa Bari-Yezu. Yari umupfumu akaba n’umuhanuzi w’ikinyoma.

**7.** Yari kumwe na buramatari Serejiyo Pawulosi, umugabo aciye ubwenge. Uwo buramatari ahamagara Barunaba na Sawuli kuko yari ashashaye kwumva ijambo ry’Imana.

**8.** Mugabo uwo mupfumu yitwa kandi Elima atangura kubarwanya arondera kubuza uwo buramatari ngo ntiyizere.

**9.** Sawuli, ari na we Pawulo, yuzura impwemu nyeranda, amushinga ijisho,

**10.** avuga ati: «Ewe wa muntu yuzuye ububeshi bw’ubwoko bwose n’ikibi c’ubwoko bwose, wa mwana wa Shetani we, wa mwansi w’ibigororotse vyose! Kubera iki ubandanya kugoramika inzira zigororotse za Yehova ?

**11.** Ukuboko kwa Yehova rero kugira kuguhane, uhume, umare igihe utabona umuco w’izuba.» Ako kanya nyene igipfungu kizitanye n’umwiza bimugwako. Aca atangura kugendagenda irya n’ino arondera uwomufata ukuboko.

**12.** Buramatari ngo abone ibibaye, aca arizera kuko yari atangajwe cane n’inyigisho ya Yehova .

**13.** Mw’ishengero ry’i Antiyokiya hari abahanuzi n’abigisha , ari bo b’aba: Barunaba, Simeyoni yitwa kandi Nijeri, Lusiyo w’i Sireni, Manayeni yiganye na Herodi umutware w’intara na Sawuli.

**13.** Maze Pawulo na bagenziwe burira ubwato bava Pafo bashika Peruga mu ntara ya Pamfiliya. Mugabo Yohani abasigayo asubira Yeruzalemu .

**14.** Ariko bo bava Peruga baja Antiyokiya mu karere ka Pisidiya. Hanyuma binjira mw’isinagogi ku musi w’isabato, baricara.

**15.** Abantu bamaze gusomerwa amategeko n’ivyanditswe n’abahanuzi, abakuru b’isinagogi batuma uwubabwira ngo: «Bagabo benewacu, nimba hari ijambo ry’indemesho mufise ryo kubwira abantu, nimurivuge.»

**16.** Nuko Pawulo arahaguruka, agira ikimenyetso n’ukuboko abasaba ngo bahore, avuga ati:

**17.** Imana y’iri hanga rya Isirayeli yaratoye ba sogokuruza bacu. Abo muri iryo hanga yabagize abakomeye igihe bari abanyamahanga mu gihugu ca Misiri hanyuma ibakurayo ikoresheje ukuboko gukomeye .

**18.** Kandi mu kiringo c’imyaka nka 40 yarabihanganiye mu bugaragwa .

**19.** Imaze guhonya amahanga indwi mu gihugu ca Kanani, yaciye ibaha ico gihugu ngo kibabere intoranwa .

**20.** Ivyo vyose vyabaye nko mu myaka 450.

**21.** Mugabo mu nyuma basaba umwami , Imana iraheza ibaha Sawuli mwene Kishi, umugabo wo mu muryango wa Benyamini , abatwara imyaka 40.

**22.** Imaze kumukura, ibaha Dawidi ngo ababere umwami . Imana yaramushingiye intahe ivuga iti: “Nabonye Dawidi mwene Yese , umuntu ahimbara umutima wanje . Azokora ivyo nipfuza vyose.”

**23.** Nk’uko Imana yabisezeranye, yarahaye Isirayeli umukiza, ari we Yezu, imukuye mu ruvyaro rw’uwo muntu .

**24.** Imbere y’uko aza, Yohani yaramenyesheje icese abantu bose bo muri Isirayeli ibatisimu yerekana ukwigaya .

**25.** Mugabo igihe Yohani yariko ararangiza igikorwa ciwe, yaravuga ati: “Sindi uwo mwiyumvira ko ndi. Ariko hari uwuriko araza inyuma yanje. Ntibimbereye no gupfundurura imigozi y’ibirato vyiwe .”

**26.** Bagabo benewacu, mwebwe mukomoka ku muryango wa Aburahamu n’abo bose batinya Imana muri kumwe, ijambo ry’ubu bukiriro ryarungikiwe twebwe .

**27.** Kuko ababa Yeruzalemu n’abatware babo batemeye uwo mukiza. Igihe bamucira urubanza, barashikije ivyavuzwe mu bitabu vy’abahanuzi , ivyo bintu bikaba bisomwa n’ijwi ryumvikana buri sabato.

**28.** Naho bataronse imvo yotuma yicwa , basavye Pilato ngo amwicishe .

**29.** Bamaze gushitsa ibintu vyose vyanditswe ku bimwerekeye, baramumanuye ku giti maze bamushira mu mva .

**30.** Mugabo Imana yaramuzuye mu bapfuye ,

**31.** amara imisi myinshi abonekera abari bajanye na we Yeruzalemu bavuye Galilaya, ubu bakaba ari ivyabona bimushingira intahe imbere y’abantu .

**32.** Turiko rero tubamenyesha inkuru nziza yerekeye umuhango wahawe ba sogokuruza.

**33.** Uwo muhango Imana yarawushikije neza ku bwacu twebwe abana babo, mu kuzura Yezu . Ivyo birahuye n’ivyanditswe mw’izaburi ya kabiri, ahavuga ngo: “Uri umwana wanje. Uyu musi ncitse so wawe .”

**34.** Ivy’uko yamuzuye mu bapfuye ngo ntaze asubire kugira umubiri ushobora kubora, yabivuze muri ubu buryo ati: “Nzobaha isezerano ry’urukundo nasezeraniye Dawidi. Iryo sezerano ni iryo kwizigirwa .”

**35.** Ni co gituma mu yindi zaburi Imana ivuga kandi iti: “Ntuzokwemera ko intahemuka yawe ibora .”

**36.** Dawidi wewe yarakoreye Imana mu gihe ciwe maze arasinzira mu rupfu, ahambwa hamwe na ba sekuruza hanyuma arabora .

**37.** Ariko uwo Imana yazuye we, ntiyigeze abora .

**38.** Nimumenye rero benewacu, yuko biciye kuri we muriko muramenyeshwa ibijanye no kubabarirwa ibicumuro .

**39.** Nimumenye kandi yuko ibintu vyose mutashobora kubabarirwa biciye ku mategeko ya Musa , umuntu wese yizera abibabarirwa biciye kuri Yezu .

**40.** Nimurabe neza rero kugira ngo ibivugwa mu bitabu vy’abahanuzi ntibibashikeko, bimwe bigira biti:

**41.** “Nimurabe ivyo ndiko ndakora yemwe banyakagaye, mutangare muzimangane, kuko mu misi yanyu ngira nkore ikintu mutazokwigera mwemera naho hogira uwukibabwira ido n’ido .”»

**42.** Igihe bariko barasohoka, abantu barabinginga ngo ivyo bintu baze babivuge no kw’isabato ikurikira.

**43.** Ikoraniro ryo mw’isinagogi rimaze rero kurangira, Abayuda benshi n’abasenga Imana binjiye idini ry’Abayuda bakurikira Pawulo na Barunaba. Pawulo na Barunaba bariko baraganira na bo, babahimiriza ngo bagume mu buntu buhebuje bw’Imana .

**44.** Kw’isabato ikurikira, igisagara nka cose gikoranira hamwe ngo cumve ijambo rya Yehova .

**45.** Abayuda ngo babone ayo masinzi, buzura ishari, batangura guhaririza Pawulo batyoza ivyo avuga .

**46.** Maze Pawulo na Barunaba bababwira badatinya bati: «Vyari bikenewe ko ari mwebwe mubanza kubwirwa ijambo ry’Imana . Ko muryanse rero ntimubone ko mubereye ubuzima budahera, tugiye kuribwira amahanga .

**47.** Nkako Yehova yadutegetse ati: “Nakugenye ngo ubere umuco amahanga, ngo ubere abantu ubukiriro gushika ku mpera z’isi .”»

**48.** Abo mu mahanga bavyumvise, batangura kunezerwa no gushemagiza ijambo rya Yehova . Maze abo bose bari bafise agatima kabereye kotuma baronka ubuzima budahera barizera.

**49.** Vyongeye, ijambo rya Yehova ribandanya gukwiragizwa mu gihugu cose.

**50.** Mugabo Abayuda bagumura abagore b’abanyacubahiro batinya Imana be n’abantu bakurubakuru bo mu gisagara, hanyuma batangura guhama Pawulo na Barunaba maze babaterera inyuma y’akarere kabo.

**51.** Pawulo na Barunaba baca bakunkumura umukungugu wo ku birenge vyabo ngo kibe ikimenyetso kibagiriza, baraheza baja muri Ikoniyo .

**52.** Abigishwa babandanya kwuzuzwa umunezero be n’impwemu nyeranda.

**2.** Mugabo Abayuda banse kwizera bagumura abanyamahanga babosha kurwanya abavukanyi .

**3.** Bamara rero igihe kitari gito bavuga badatinya biciye ku bubasha bwa Yehova . Imana yarashingira intahe ijambo ry’ubuntu bwayo buhebuje mu kubashoboza gukora ibimenyetso n’ibitangaza .

**4.** Ariko abantu benshi bo muri ico gisagara bicamwo imigwi. Bamwe baja ku ruhande rw’Abayuda, abandi na bo ku ruhande rw’intumwa.

**5.** Igihe rero abanyamahanga n’Abayuda hamwe n’abatware babo barondera kubagirira nabi bimwe biteye isoni no kubatera amabuye ,

**6.** Pawulo na Barunaba barabimenye maze bahungira mu bisagara vya Lukawoniya, Lusitira na Derube no mu karere ko mu micungararo .

**7.** Bashitseyo babandanya kumenyesha inkuru nziza.

**8.** Aho Lusitira hari hicaye umugabo amugaye ibirenge. Ubwo bumuga yari yarabuvukanye, kandi ntiyari bwigere atambuka.

**9.** Uyo mugabo yariko yumviriza ivyo Pawulo avuga. Pawulo amwitegereje neza akabona ko afise ukwizera kwotuma akizwa ,

**10.** amubwira n’ijwi rirenga ati: «Haguruka.» Uwo mugabo aca ava hasi arasimba, atangura gutambuka .

**11.** Amasinzi ngo abone ivyo Pawulo akoze, asemerera mu kinyalukawoniya ati: «Imana zihinduye nk’abantu zimanuka muri twebwe !»

**12.** Barunaba bamwita Zeyu, Pawulo na we Herumesi, kuko ari we yaja imbere mu kuvuga.

**13.** Umuherezi wa Zeyu azana impfizi z’inka n’ingori z’amashurwe ku marembo, ashaka gushikana ibimazi ari kumwe na nya masinzi. Urusengero rwa Zeyu rwari mu bwinjiriro bw’igisagara.

**14.** Maze aho muri Ikoniyo Pawulo na Barunaba binjira mw’isinagogi y’Abayuda. Nuko bavuga ijambo ry’Imana ku buryo Abayuda n’Abagiriki benshi cane bizera.

**14.** Ariko aho intumwa Barunaba na Pawulo bavyumviye, bitaburirako impuzu, basimbira muri nya sinzi, basemerera bati:

**15.** «Bagabo, kubera iki mugira ivyo? Na twebwe turi abantu bafise utunenge nkamwe . Turiko tubamenyesha inkuru nziza kugira muhindukire muve muri ivyo bintu vy’imburakimazi muje ku Mana nzima yaremye ijuru n’isi n’ikiyaga n’ibiri muri vyo vyose .

**16.** Mu bihe vya kera, yararetse amahanga yose ngo abandanye kugendera mu nzira zayo .

**17.** Naho ari ukwo, ntiyabuze kwishingira intahe mu gukora ivyiza. Yarabahaye imvura iva mw’ijuru n’ibihe vy’umwimbu , ibahaza ibifungurwa, yuzuza n’imitima yanyu umunezero .»

**18.** Naho bavuze ivyo, ntivyaboroheye kubuza nya masinzi kubashikanira ibimazi.

**19.** Mugabo hashika Abayuda bavuye Antiyokiya no muri Ikoniyo maze bosha ayo masinzi , hanyuma abantu batera amabuye Pawulo, bamuburutira inyuma y’igisagara biyumvira ko yapfuye .

**20.** Ariko aho abigishwa baziye bakamukikuza, arahaguruka yinjira mu gisagara. Bukeye avayo ajana na Barunaba Derube .

**21.** Bamaze kumenyesha inkuru nziza muri ico gisagara bagahindura abatari bake abigishwa, basubira Lusitira, muri Ikoniyo n’i Antiyokiya.

**22.** Bashitseyo, bakomeza abigishwa , babaremesha kuguma mu kwizera, bavuga bati: «Dutegerezwa kwinjira mu bwami bw’Imana duciye mu makuba menshi .»

**23.** Vyongeye, bagena abakurambere mu mashengero yabo yose . Barasenze bashizeko n’ukwisonzesha , babaragiza Yehova , uwo bari basigaye bizera.

**24.** Nuko baca Pisidiya bashika Pamfiliya .

**25.** Bamaze kumenyesha rya jambo Peruga, bamanuka Ataliya.

**26.** Baca bavayo bafata ubwato baja Antiyokiya. Aho ni ho batanguriye urugendo igihe abavukanyi babaragiza Imana n’ubuntu bwayo buhebuje kugira bakore igikorwa bari bahejeje kurangura .

**27.** Aho bamariye gushika bagakoraniriza ishengero hamwe, bigana ibintu vyinshi Imana yari yakoze biciye kuri bo, be n’ukuntu yari yugururiye amahanga umuryango ujana ku kwizera .

**28.** Nuko bamarana n’abigishwa igihe kitari gito.

**2.** Mugabo bamaze gucanamwo no guharira cane na Pawulo na Barunaba, hashingwa yuko Pawulo na Barunaba n’abandi bo muri bo baduga Yeruzalemu kuraba intumwa n’abakurambere ku vyerekeye ico kibazo .

**3.** Nuko abagize ishengero barabaherekeza gatoyi. Abo bagabo babandanya urugendo baca Fenisiya n’i Samariya, bigana ido n’ido ingene abanyamahanga bariko barahinduka, batuma abavukanyi bose bagira umunezero mwinshi.

**4.** Bashitse Yeruzalemu bakiriwe neza n’ishengero n’intumwa n’abakurambere, baraheza babiganira ibintu vyinshi Imana yari yakoze biciye kuri bo.

**5.** Ariko bamwe mu bo mu mugwi w’idini w’Abafarizayo bari basigaye bizera, barahaguruka aho bari bicaye bavuga bati: «Birakenewe ko bagenyerwa kandi bagategekwa kwubahiriza amategeko ya Musa .»

**6.** Maze intumwa n’abakurambere bakoranira hamwe ngo bige ico kibazo.

**7.** Bamaze kukiganirako bimwe bikomeye , Petero aca arahaguruka ababwira ati: «Bavukanyi, murazi neza yuko haciye igihe Imana intoye muri mwebwe kugira ngo biciye kuri jewe abanyamahanga bumve ijambo ry’inkuru nziza maze bizere .

**8.** Kandi Imana, imwe izi imitima , yarerekanye ko ibashigikiye mu kubaha impwemu nyeranda nk’uko natwe yayiduhaye.

**9.** Kandi nta tandukaniro na ritoyi yagize hagati yacu na bo , mugabo yatyoroye imitima yabo biciye ku kwizera .

**10.** Kubera iki none muriko murageza Imana mu kuremeka abigishwa umutwaro baba ba sogokuruza canke twebwe tutashoboye kwikorera ?

**11.** Ahubwo riho, dufise ukwizera ko dukizwa biciye ku buntu buhebuje bw’Umukama Yezu cokimwe na bo .»

**12.** Abari ng’aho bose baca baracereza, batangura kwumviriza ingene Barunaba na Pawulo bigana ibimenyetso vyinshi n’ibitangaza vyinshi Imana yakoze mu mahanga biciye kuri bo.

**13.** Bahejeje kuvuga, Yakobo avuga ati: «Bavukanyi, nimunyumvirize.

**14.** Simeyoni yatwiganiye neza ingene Imana yitayeho amahanga ari bwo bwa mbere ngo iyakuremwo umugwi w’abantu witirirwa izina ryayo .

**15.** Hanyuma abantu bamwe baramanuka bavuye Yudaya, batangura kwigisha abavukanyi ngo: «Mutagenyerewe nk’uko bisabwa n’amategeko ya Musa , ntimushobora gukizwa.»

**15.** Kandi ivyo birahuje n’ivyavuzwe n’abahanuzi nk’uko vyanditswe ngo:

**16.** “Inyuma y’ivyo bintu nzogaruka mvyure ihema rya Dawidi ryatemvye. Nzosubira kwubaka aho ryasambutse, ndarisanure

**17.** kugira ngo abantu basigaye barondere Yehova babigiranye umwete, bari kumwe n’abo mu mahanga yose bitirirwa izina ryanje, ni ko Yehova avuze, we nyene gukora ivyo bintu

**18.** bizwi kuva kera .”

**19.** Ni co gituma iciyumviro canje ari uko tutogora abo mu mahanga bipfuza gukorera Imana .

**20.** Ahubwo twobandikira ngo birinde ivyahumanijwe n’ibigirwamana , birinde ubusambanyi , ibinizwe n’amaraso .

**21.** Kuko kuva mu bihe vya kera hamye hariho abantu bamamaza ivyerekeye Musa mu bisagara vyose, ivyo yanditse bigasomwa n’ijwi ryumvikana mu masinagogi buri sabato .»

**22.** Maze intumwa n’abakurambere hamwe n’ishengero ryose bafata ingingo yo kurungika Antiyokiya abagabo batowe muri bo, bari kumwe na Pawulo na Barunaba. Barungitse Yuda yitwa kandi Barusaba be na Silasi . Bari abagabo b’imboneza mu bavukanyi.

**23.** Babarungikanye ikete rivuga riti:

**24.** Twarumvise yuko hari bamwe muri twebwe baje bakababwira amajambo abadurumbanya , bagerageza kubahungabanya, kandi ata co twabatumye.

**25.** Twese hamwe rero twafashe ingingo yo gutora abagabo tubarungikira bari kumwe n’abavukanyi bacu dukunda cane, ari bo Barunaba na Pawulo.

**26.** Abo bagabo bompi barahevye ubuzima bwabo ku bw’izina ry’Umukama wacu Yezu Kristu .

**27.** Turungitse rero Yuda na Silasi, ngo na bo nyene bababwire ku munwa ivyo twanditse muri iri kete .

**28.** Kuko impwemu nyeranda hamwe na twebwe dushimye kutabongerako uwundi muzigo, kiretse ibi bintu vya nkenerwa:

**29.** kuguma mwirinze ivyashikaniwe ibigirwamana , amaraso , ibinizwe n’ubusambanyi . Nimwitwararika kwirinda ivyo bintu muzotunganirwa. Nimukomere !»

**30.** Nuko abo bagabo bamaze kubasezera, bamanuka Antiyokiya, bakoraniriza hamwe abigishwa bose babaha iryo kete.

**31.** Bamaze kurisoma, baranezerwa kubera izo ndemesho.

**32.** Hanyuma Yuda na Silasi, kubera yuko na bo nyene bari abahanuzi, bashikiriza ijambo abavukanyi akatari gake kugira babaremeshe, barabakomeza .

**33.** Nuko bamazeyo igihe gitoyi, abavukanyi barabareka ngo bagende amahoro basubire ku babatumye.

**35.** Ariko Pawulo na Barunaba baguma Antiyokiya bigisha bongera bamenyesha inkuru nziza y’ijambo rya Yehova , bari kumwe n’abandi benshi.

**36.** Haciye imisi mikeyi, Pawulo abwira Barunaba ati: «Reka dusubire mu bisagara vyose twamamajemwo ijambo rya Yehova , tuje kuraba ingene abavukanyi baho bameze .»

**37.** Barunaba yipfuza cane ko Yohani yitwa kandi Mariko, na we nyene bojana .

**38.** Mugabo Pawulo ntiyashaka ko bojana kubera ko yari yarabasize Pamfiliya, ntiyabandanya gukorana na bo .

**39.** Baca barashavuranira, barashwana bimwe bikaze ku buryo batandukana. Barunaba aca afata ubwato, ajana na Mariko Shipure.

**40.** Pawulo atora Silasi maze abavukanyi bamuragiza Yehova n’ubuntu bwiwe buhebuje , aca aragenda.

**41.** Aca Siriya n’i Silisiya, akomeza amashengero.

**2.** Yavugwa neza n’abavukanyi b’i Lusitira no muri Ikoniyo.

**3.** Pawulo aserura icipfuzo c’uko Timoteyo yojana na we. Nuko aramutora aramugenyera kubera Abayuda bari aho hantu , kuko bose bari bazi yuko se yari Umugiriki.

**4.** Bagenda baca mu bisagara, bashikiriza abaho ingingo zashinzwe n’intumwa be n’abakurambere b’i Yeruzalemu, ngo bazubahirize .

**5.** Nuko amashengero abandanya vy’ukuri gukomezwa mu kwizera no kugwira ku musi ku musi.

**6.** Vyongeye, baca Firijiya no mu ntara ya Galatiya kuko impwemu nyeranda yari yababujije kuvuga ijambo ry’Imana mu ntara ya Aziya.

**7.** Bashitse Misiya, bagerageza kwinjira Bitiniya mugabo impwemu ya Yezu ntiyabemerera.

**8.** Nuko baca Misiya, bamanuka Tirowa.

**9.** Maze mw’ijoro Pawulo arerekwa, abona umugabo w’Umunyamasedwane ahagaze ng’aho, ariko aramwinginga ati: «Jabuka uze Masedwane udufashe!»

**10.** Akimara kwerekwa, duca tugerageza kuja Masedwane, kuko twashitse ku ciyumviro c’uko Imana yari yadutumyeko ngo tubamenyeshe inkuru nziza.

**11.** Nuko twurira ubwato tuva Tirowa tuja Samotirase ata handi duciye, bukeye tuja Neyapoli.

**12.** Hanyuma tuvayo tuja Filipi , igisagara cagabwa n’Uburoma, kikaba ari co gisagara gikuru c’intara ya Masedwane, tumarayo imisi mikeyi.

**13.** Ku musi w’isabato, tuva mu gisagara tuja iruhande y’uruzi, aho twiyumvira ko hari ikibanza co gusengeramwo. Hanyuma turicara dutangura kuyaga n’abagore bari bakoranye.

**14.** Muri bo harimwo umugore yitwa Lidiya yadandaza impuzu z’umuyugubwe . Yava mu gisagara ca Tiyatira , akaba yasenga Imana. Yariko arumviriza, maze Yehova yugurura cane umutima wiwe ngo yiteho ivyo Pawulo yariko aravuga.

**15.** We n’abo mu rugo rwiwe bamaze kubatizwa , aratwinginga ati: «Nimba mubona ko ndi umwizigirwa kuri Yehova , nimuze mube muragumye iwanje.» Aratugobera tujayo.

**16.** Nuko Pawulo ashika Derube, hanyuma aja Lusitira . Hariyo umwigishwa yitwa Timoteyo . Nyina yari Umuyudakazi yizera, mugabo se akaba yari Umugiriki.

**16.** Umusi umwe tugiye muri ca kibanza co gusengeramwo, duhura n’umusukukazi arimwo impwemu y’idayimoni ituma aragura . Yaratungisha ba shebuja mu kuragura .

**17.** Uwo mukobwa yaguma akurikira Pawulo hamwe natwe, asemerera ati: «Aba bantu ni abashumba b’Imana Musumbavyose . Bariko babamenyesha inzira y’ubukiriro.»

**18.** Amara imisi myinshi abigira. Amaherezo Pawulo biramurambira, ni kwo guhindukira akabwira ya mpwemu ati: «Mw’izina rya Yezu Kristu ndagutegetse umuvemwo.» Ako kanya nyene ica irasohoka .

**19.** Ba shebuja ngo babone icabatungisha kiragiye , baca bacakira Pawulo na Silasi, barababuruta babajana mu kaguriro ku batware .

**20.** Babajana ku bacamanza baraba ivy’abanyagihugu, bavuga bati: «Aba bantu bariko baradurumbanya cane igisagara cacu . Ni Abayuda

**21.** kandi bariko bigisha imigenzo tutarekuriwe kwemera canke gukurikiza, kuko turi Abaroma.»

**22.** Nuko isinzi rivira hasi rimwe ngo ribarwanye. Impuzu zabo zimaze gutabagurwa, nya bacamanza baca bategeka ko bakubitwa inkoni .

**23.** Bamaze kubakubita inkoni nyinshi, baca babata mw’ibohero maze bategeka umurinzi w’ibohero ngo abacunge neza .

**24.** Kubera yari ahawe iryo tegeko, aca abata mu gasho k’indani, ashira ibirenge vyabo mu mpatane z’ibiti.

**25.** Mugabo nko mu gicugu, Pawulo na Silasi bariko barasenga bongera bashemeza Imana mu kuririmba , kandi izindi mbohe zariko zirabumviriza.

**26.** Maze haduka nyamugigima ikomeye, imishinge y’ibohero iranyiganyiga. Ako kanya nyene imiryango yose iruguruka, n’ivyari biboshe imbohe zose birakoroka .

**27.** Wa murinzi w’ibohero avyutse agasanga imiryango y’ibohero iruguruye, asokora inkota yiwe ngo yiyice kuko yiyumvira ko imbohe zatorotse .

**28.** Mugabo Pawulo avuga n’ijwi rirenga ati: «Ntiwigirire nabi kuko twese turi hano!»

**29.** Nuko asaba ibimuri anyarukirayo, maze apfukama imbere ya Pawulo na Silasi ajugumira.

**30.** Abajana hanze, ababaza ati: «Bashinganta, nkore iki kugira nkizwe?»

**31.** Bamwishura bati: «Niwizere Umukama Yezu urakizwa, wewe n’abo mu rugo rwawe .»

**32.** Baraheza bamubwira ijambo rya Yehova ari kumwe n’abo mu rugo rwiwe bose.

**33.** Maze abajana iwe muri iryo joro, aboza ibikomere. We n’abo mu rugo rwiwe bose baca barabatizwa badatebaganye .

**34.** Aca abinjiza mu nzu iwe, abategurira imeza arabazimana, maze aranezerwa cane we n’abo mu rugo rwiwe bose kuko yari asigaye yizera Imana.

**35.** Bukeye mu gitondo, ba bacamanza batuma abapolisi kubwira umurinzi w’ibohero bati: «Rekura abo bantu.»

**36.** Uwo murinzi w’ibohero amenyesha Pawulo ivyo bavuze ati: «Abacamanza baraba ivy’abanyagihugu batumye abantu kugira ngo mwebwe babiri murekurwe. Nimusohoke rero, mwigire amahoro.»

**37.** Mugabo Pawulo ababwira ati: «Badutonaguye ku mugaragaro ata caha kitwagiriye kandi turi Abaroma , baca baduta mw’ibohero. None ubu badute hanze mu mpisho? Oya, ntibishoboka! Nibaze abe ari bo badusohora.»

**38.** Nuko nya bapolisi baja kubimenyesha ba bacamanza. Bumvise yuko nya bantu ari Abaroma, baca batekerwa n’ubwoba .

**39.** Baraza rero barabinginga, hanyuma bamaze kubasohora babasaba kuva mu gisagara.

**40.** Mugabo basohotse ibohero, baca baja kwa Lidiya. Babonye abavukanyi barabaremesha , baraheza baragenda.

**2.** Pawulo yinjira rero mw’isinagogi nk’uko yari asanzwe abigira , amara amasabato atatu abafasha kuzirikana ku Vyanditswe .

**3.** Yarabasigurira, akabaha n’ivyanditswe vyemeza ko vyari bikenewe ko Kristu ashikirwa n’imibabaro , hanyuma akazuka mu bapfuye . Yababwira ati: «Uwo Yezu ndiko ndabamenyesha ni we Kristu.»

**4.** Ivyo bituma bamwe muri bo bizera, hanyuma bifatanya na Pawulo na Silasi . Abagiriki benshi cane basenga Imana be n’abagore batari bake b’abanyacubahiro na bo nyene barizera.

**5.** Mugabo Abayuda bagira ishari , bakoranya abagabo bamwe b’ababisha birirwa mu kaguriro bareze amaboko, bagira akagwi, baca batangura gutera intureka mu gisagara. Batera inzu ya Yasoni barondera kuzana Pawulo na Silasi imbere y’ako kagwi.

**6.** Bababuze, baburuta Yasoni n’abavukanyi bamwe babajana ku batware b’igisagara, basemerera bati: «Ba bantu batembagaje isi bashitse n’ino .

**7.** Kandi Yasoni yabakiriye iwe. Aba bantu bose barwanya ingingo zashinzwe na Sezari, bakavuga ko hariho uwundi mwami yitwa Yezu .»

**8.** Iryo sinzi n’abatware b’igisagara bavyumvise, bahagarika umutima.

**9.** Yasoni n’abandi bamaze kubaha ingwati ihagije, babona kubarekura.

**10.** Bukimara kwira, abavukanyi barungika Pawulo na Silasi Beroya. Bashitseyo, binjira mw’isinagogi y’Abayuda.

**11.** Ab’i Beroya bari bafise agatima keza kuruta ab’i Tesalonika, kuko bakiriye ijambo babishashaye cane gusumba, basuzuma Ivyanditswe ku musi ku musi bavyitondeye kugira barabe ko ivyo bumvise ari ukuri.

**12.** Nuko benshi muri bo barizera, harimwo n’Abagirikikazi batari bake bubahwa be n’abagabo bakeyi.

**13.** Mugabo aho Abayuda b’i Tesalonika bamenyeye yuko Pawulo yariko aramamaza ijambo ry’Imana n’i Beroya, bajayo kugira bagumure bongere badurumbanye amasinzi .

**14.** Ubwo nyene abavukanyi baca barungika Pawulo ku kiyaga , mugabo Silasi na Timoteyo basigarayo.

**15.** Ariko abari baherekeje Pawulo baramujana gushika Atene. Maze Pawulo ababwira yuko Silasi na Timoteyo bomusanga iyo ari vuba bishoboka, baca baragenda.

**16.** Pawulo akibarindiriye Atene, yumva ishavu abonye ingene ico gisagara cuzuye ibigirwamana.

**17.** Baraheza bafata urugendo baca Amfipoli n’i Apoloniya hanyuma bashika Tesalonika , ahari isinagogi y’Abayuda.

**17.** Atangura rero kwigishiriza mw’isinagogi Abayuda n’abandi bantu basenga Imana, akabafasha kuzirikana. Kandi imisi yose yarafasha n’abari mu kaguriro kuzirikana.

**18.** Mugabo bamwe mu banyabwenge b’Abepikuri n’Abasitoyiko batangura kumuhaririza, bamwe bakavuga ngo: «Uwo muswaganyi ashaka kuvuga iki?» Abandi ngo: «Asa n’uwumenyekanisha imana z’inyamahanga.» Bavuze ukwo kubera ko yariko amenyesha inkuru nziza yerekeye Yezu n’izuka .

**19.** Nuko baramufata bamujana ahitwa Areyopago , bavuga bati: «Wotubwira neza iyo nyigisho nshasha uriko uratanga?

**20.** Kuko uriko urazana ibintu vy’ivyaduka mu matwi yacu. Dushaka rero kumenya ico ivyo bintu bisobanura.»

**21.** Abanyatene bose n’abanyamahanga babayo , bamara umwanya wabo wose wo kwisamaza bavuga gusa ibintu bishasha canke bavyumviriza.

**22.** Maze Pawulo ahagarara hagati muri Areyopago , avuga ati:

**23.** Nk’akarorero, igihe nariko ndarengana nkihweza nitonze ivyo musenga, nabonye n’igicaniro canditseko ngo: “Ku Mana itazwi.” Iyo Mana musenga mutazi, ni yo rero ndiko ndabamenyesha.

**24.** Imana yaremye isi n’ibintu vyose biri muri yo, ikaba ari yo Mukama w’ijuru n’isi , ntiba mu nsengero zakozwe n’amaboko y’abantu .

**25.** Eka mbere ntikeneye gufashwa n’abantu nk’aho umengo hari ico ibuze , kuko ubwayo ari yo iha abantu bose ubuzima n’impemu n’ibintu vyose.

**26.** Ni yo yaremye amahanga yose y’abantu iyakuye mu muntu umwe , ngo babe kw’isi yose . Vyongeye, yarashinze ibihe n’imbibe z’aho abantu bakwiye kuba .

**27.** Yabigize kugira barondere Imana, mbere bakabakabe bayirondera, baheze bayironke vy’ukuri , kuko itari kure y’umuntu n’umwe muri twebwe.

**28.** Kuko ari yo dukesha ubuzima, kandi ni yo ituma tugendagenda tukongera tukabaho. N’abaryoshamvugo banyu bamwe barayamaze bati: “Erega natwe turi abana bayo.”

**29.** Ko rero turi abana b’Imana , ntidukwiye kwiyumvira yuko Imana imeze nk’inzahabu canke ifeza canke ibuye, nk’ikintu abantu bahingura canke biyumvira .

**30.** Ego ni ko, Imana yarirengagije ibihe vy’ukwo kutamenya . Ariko ubu iriko ibwira abantu bose, aho bari hose, yuko bakwiye kwigaya

**31.** kuko yashinze umusi wo gucira urubanza isi mu bugororotsi biciye ku muntu yagenye. Kandi yarahaye abantu bose ikimenyamenya c’uko bizoba mu kumuzura mu bapfuye .»

**32.** Aho bumviye ivy’izuka ry’abapfuye, bamwe batangura kwitwengera , abandi na bo bivugira ngo: «Uzoba urabitubwira hanyuma.»

**33.** Nuko Pawulo aragenda abasiga aho,

**34.** mugabo abagabo bamwe bifatanya na we, barizera. Muri bo harimwo Diyoniziyo umucamanza wa sentare ya Areyopago, umugore yitwa Damari n’abandi bari kumwe na bo.

**2.** Yasanzeyo Umuyuda yitwa Akwila na Prisila umugore wiwe. Akwila yari imvukira y’i Ponto akaba yari aherutse kuva mu Butaliyano, kuko Kolode yari yategetse Abayuda bose kuva Roma. Nuko aja iwabo,

**3.** kandi kubera yuko bari basangiye umwuga, aguma iwabo barakorana . Umwuga wabo wari uwo gukora amahema.

**4.** Yama ashikiriza ijambo mw’isinagogi buri sabato , agatuma Abayuda n’Abagiriki banyurwa.

**5.** Aho Silasi na Timoteyo bamanukiye bavuye Masedwane, Pawulo atangura kumara umwanya wiwe wose yigisha ijambo ry’Imana, ashinga intahe imbere y’Abayuda kugira yerekane neza ko Yezu ari we Kristu .

**6.** Mugabo kubera yuko baguma bamurwanya kandi bamutuka, akunkumura impuzu ziwe , ababwira ati: «Amaraso yanyu abe ku gatwe kanyu . Jewe ndera . Kuva ubu ngiye ku banyamahanga .»

**7.** Ava ng’aho rero, aja mu nzu y’uwitwa Titiyo Yusito. Yari umuntu yasenga Imana, inzu yiwe ikaba yari ibangikanye n’isinagogi.

**8.** Maze Kirisipo umukuru w’isinagogi yizera Umukama, we n’abo mu rugo rwiwe bose. Nuko benshi mu Bakorinto bumvise ubutumwa batangura kwizera, barabatizwa.

**9.** Vyongeye, mw’ijoro Pawulo arerekwa, Umukama amubwira ati: «Ntutinye, ahubwo guma uvuga, ntucereze

**10.** kubera ko ndi kumwe nawe . Nta n’umwe azogutera ngo akugirire nabi, kuko mfise abantu benshi muri iki gisagara.»

**11.** Nuko aguma ng’aho umwaka umwe n’amezi atandatu, abigisha ijambo ry’Imana.

**12.** Igihe Galiyo yari buramatari wa Akaya, Abayuda barwanya Pawulo bahuje inama, bamujana imbere y’intebe y’imanza.

**13.** Bavuga bati: «Uyu muntu ariko yosha abantu gusenga Imana mu buryo buteye kubiri n’amategeko.»

**14.** Mugabo Pawulo agira afate ijambo, Galiyo abwira Abayuda ati: «Yemwe Bayuda, iyaba koko mumwagiriza ikibi canke icaha gikomeye, nari kuba ndonse imvo yo kwihangana nkabumviriza.

**15.** Mugabo nimba ari ibihari bifatiye ku majambo, ku mazina no ku mategeko yanyu , nimuvyitunganirize. Sinshaka guca imanza z’ivyo bintu.»

**16.** Ni kwo guca abirukana imbere y’intebe y’imanza.

**17.** Nuko bose bacakira Sositene umukuru w’isinagogi, batangura kumukubitira imbere y’intebe y’imanza. Mugabo Galiyo yanka kuvyisukamwo.

**18.** Inyuma y’aho, ava Atene aja Korinto.

**18.** Ariko Pawulo ahamara iyindi misi itari mike maze asezera abavukanyi, hanyuma afata ubwato aja Siriya ari kumwe na Prisila na Akwila. Yari yigabanishije umushatsi Kenkireya kubera indagano yari yagize.

**19.** Nuko bashika Efeso, abasiga mu gisagara, aja mw’isinagogi, afasha Abayuda kuzirikana .

**20.** Baguma bamusaba ngo abe aragumyeyo mugabo ntiyemera

**21.** ahubwo arabasezera, ababwira ati: «Nzogaruka kubaraba Yehova niyabigomba.» Aca afata ubwato ava Efeso

**22.** amanuka Sezariya. Hanyuma araduga , aramutsa ishengero, araheza amanuka Antiyokiya .

**23.** Amazeyo igihe gitoyi, avayo aragenda, ava hamwe aja ahandi mu ntara ya Galatiya n’i Firijiya , akomeza abigishwa bose .

**24.** Nuko Umuyuda umwe yitwa Apolo avuka Alegizandiriya, ashika Efeso. Yari umugabo azi kuvuga kandi w’umuhanga mu Vyanditswe.

**25.** Uwo mugabo yari yarigishijwe inyigisho za Yehova . Yararurumba impwemu, akavuga akongera akigisha neza ivyerekeye Yezu, mugabo yari azi gusa ibatisimu ya Yohani.

**26.** Atangura kuvugana ubutinyutsi mw’isinagogi. Aho Prisila na Akwila bamwumviye, baramwikebukanya baja kumusigurira neza inyigisho z’Imana.

**27.** Vyongeye, kubera ko yashaka kujabuka akaja Akaya, abavukanyi bandikira abigishwa, babasaba ngo bazomwakire neza. Nuko ashitseyo, afasha cane abari bamaze kwizera babikesheje ubuntu buhebuje bw’Imana.

**28.** Yarahinyuza rwose Abayuda n’ishaka ryinshi kandi ku mugaragaro, akabereka yuko Yezu ari we Kristu akoresheje Ivyanditswe .

**2.** ababaza ati: «Mbega mwararonse impwemu nyeranda igihe mwizera ?» Bamwishura bati: «Erega ntiturigera twumva ko habaho icitwa impwemu nyeranda.»

**3.** Na we ati: «None mwabatijwe ibatisimu nyabaki?» Bavuga bati: «Ibatisimu ya Yohani .»

**4.** Pawulo avuga ati: «Yohani yabatiza ibatisimu yerekana ukwigaya , akabwira abantu kwemera uwariko araza inyuma yiwe , ari we Yezu.»

**5.** Aho bavyumviye, barabatizwa mw’izina ry’Umukama Yezu.

**6.** Pawulo amaze kubarambikako ibiganza, impwemu nyeranda ica ibazako , batangura kuvuga mu ndimi z’inyamahanga no kuvuga ubuhanuzi .

**7.** Bose hamwe bari abagabo nka 12.

**8.** Amara amezi atatu aza arinjira mw’isinagogi , akavugana ubutinyutsi, agashikiriza ijambo , akagerageza no kujijura abantu ku vyerekeye Ubwami bw’Imana .

**9.** Mugabo bamwe bakomantaza umutima banka kwizera, bavuga nabi ya nzira y’Umukama imbere y’isinzi. Pawulo aca abavamwo agenda ajanye abigishwa bari ng’aho. Ku musi ku musi yaza arashikiriza ijambo mu ngoro y’ishure rya Tirano.

**10.** Ivyo yamaze imyaka ibiri abigira, ku buryo ababa mu ntara ya Aziya bose bumva ijambo ry’Umukama, baba Abayuda canke Abagiriki .

**11.** Kandi Imana yaguma ikora ibikorwa vy’ububasha kandi vy’akataraboneka biciye kuri Pawulo ,

**12.** ku buryo n’impuzu n’amatabuliya vyaba vyakoze ku mubiri wiwe babijana ku barwayi bagakira, n’impwemu mbi zikava mu bantu .

**13.** Mugabo hari Abayuda bamwe baguma bagendagenda hose birukana amadayimoni. Nuko na bo nyene bagerageza gukoresha izina ry’Umukama Yezu ku bantu barimwo impwemu mbi, bakavuga bati: «Ndabategetse musohoke biciye kuri Yezu umwe Pawulo yamamaza .»

**14.** Ico gihe hari abahungu indwi b’Umuyuda yitwa Seva babikora. Uwo Seva yari umukuru w’abaherezi.

**15.** Igihe kimwe hari impwemu mbi yabishuye iti: «Ndazi Yezu , nkamenya na Pawulo . Mwebwe none muri bande?»

**16.** Maze umuntu yarimwo iyo mpwemu mbi abasimbirako, bose abasumvya inguvu arabanesha, ku buryo bava muri iyo nzu bagahunga bari gusa, bakomeretse.

**17.** Abayuda bose n’Abagiriki bose baba Efeso bumva iyo nkuru maze bose batekerwa n’ubwoba, kandi izina ry’Umukama Yezu ribandanya gushimagizwa.

**18.** Kandi benshi mu bari bizeye baraza bakatura ivyo bakora kandi bakabivuga ku mugaragaro.

**19.** Mu nyuma, igihe Apolo yari Korinto, Pawulo aca mu ntara zo hagati mu gihugu amanuka Efeso . Yahasanze abigishwa bamwe

**19.** N’abatari bake mu bahora bakora ivy’amageza barazanye ibitabu vyabo vyose, babituririra imbere y’abantu bose . Baharuye agaciro kavyo, basanze kangana n’ibiceri vy’ifeza 50.000.

**20.** Nuko ijambo rya Yehova ribandanya gukwiragira no gutsinda, bimwe bikomeye .

**21.** Inyuma y’ivyo, Pawulo yiyemeza yuko amaze guca Masedwane n’i Akaya yociye afata urugendo akaja Yeruzalemu . Avuga ati: «Ninamara gushikayo, ntegerezwa no kuja Roma .»

**22.** Nuko atuma Masedwane babiri mu bamufasha ibikorwa, ari bo Timoteyo na Erasito , mugabo we aba aragumye gatoyi mu ntara ya Aziya.

**23.** Ico gihe havyuka uruhagarara rukomeye ku bijanye n’abagendera muri ya nzira y’Umukama .

**24.** Urwo ruhagarara rwabaye kubera umuntu yitwa Demetiriyo. Yari umucuzi w’ifeza akora udusengero twa Arutemi mw’ifeza, agatuma abandi bacuzi bahungukira cane .

**25.** Nuko arabakoranya, bo hamwe n’abandi bakora mwene ivyo bintu, avuga ati: «Bagabo, murazi neza ko uwu mwuga ari wo udutungishije.

**26.** Mugabo muramaze kwibonera no kwumva ingene uwo Pawulo yatumye isinzi ritari rito ryemera ivyo avuga rigahindura ivyiyumviro. Avuga ko imana zakozwe n’amaboko atari imana vy’ukuri . Kandi ivyo ntabikora Efeso gusa, arabikora no mu ntara ya Aziya nka yose.

**27.** Vyongeye, akaga kaduhanze, si uko gusa umwuga wacu uzosigara uvugwa nabi, ariko kandi n’urusengero rw’imanakazi ikomeye Arutemi ruzosigara rubonwa ko ari ubusa. Iyo manakazi izoca itakaza ubuninahazwa bwayo kandi muzi ko isengwa mu ntara yose ya Aziya no kw’isi yose.»

**28.** Nya bagabo ngo bavyumve, buzura ishavu, batangura gusemerera bati: «Arutemi y’Abanyefeso irahambaye!»

**29.** Nuko igisagara cuzura umuvurungano, maze bose biterera mu kibanza c’ibirori, bagenda baburuta Gayo na Arisitariko . Bari Abanyamasedwane bafadikanya ingendo na Pawulo.

**30.** Pawulo wewe yashaka kwinjirayo ngo agire ico abarira abo bantu mugabo abigishwa ntibamwemerera.

**31.** Mbere na bamwe mu bahagarikizi b’imisi mikuru n’inkino bamwikundira, baratumye abaja kumwinginga ngo ntahirahire ngo aje muri ico kibanza.

**32.** Muri iryo sinzi bamwe bariko basemerera bavuga uku abandi kuriya, kuko hari umuvurungano. Benshi muri bo ntibari bazi n’icatumye bakoranira hamwe.

**33.** Nuko bakura Alegizandere muri nya sinzi, kubera ko Abayuda bariko bamusunurira imbere. Maze Alegizandere agira ikimenyetso n’ukuboko kugira bacereze, kuko yashaka kwiburanira imbere y’abantu.

**34.** Mugabo bamenye ko ari Umuyuda, bose batangura gusemerera icarimwe, bamara amasaha nk’abiri bavuga ngo: «Arutemi y’Abanyefeso irahambaye!»

**35.** Amaherezo, aho umukuru w’igisagara amariye guhoyahoya nya sinzi, avuga ati: «Bagabo b’i Efeso, ni nde vy’ukuri atazi yuko igisagara c’Abanyefeso ari co kibungabunga urusengero rw’imanakazi ikomeye Arutemi be n’igishusho cayo cakorotse kivuye mw’ijuru?

**36.** Ko ivyo rero ata wobiharira, mwari mukwiye kuguma mutekanye, ntimukore ibintu gihutihuti.

**37.** Aba bagabo mwazanye ntibiba mu nsengero canke ngo batuke imanakazi yacu.

**38.** Nimba rero Demetiriyo n’abacuzi bari kumwe bafise ico bagiriza umuntu, hariho imisi yo guca imanza, kandi na ba buramatari barahari. Nibazane ibirego bagirizanye.

**39.** Mugabo nimba murondera ikirenze ivyo, gitegerezwa gufatirwa ingingo mw’ikoraniro ryemewe.

**40.** Kuko mu vy’ukuri duhakwa kwagirizwa ubugumutsi kubera ivyabaye uyu musi, kandi ata mpamvu n’imwe yumvikana twotanga yatumye haba aka kaguma.»

**41.** Ahejeje kuvuga ivyo, aca asaba ko bose bagenda.

**2.** Aho amariye guca mu mihingo yo muri ako karere, akabwira abaho amajambo menshi yo kubaremesha, ashika mu Bugiriki.

**3.** Yamazeyo amezi atatu. Mugabo kubera ko Abayuda bari bateguye umugambi wo kumugirira nabi igihe yagira afate ubwato ngo aje Siriya, yaciye afata ingingo yo gusubira inyuma aciye Masedwane.

**4.** Yari aherekejwe na Sopatero mwene Piro w’i Beroya, Arisitariko na Sekundo b’i Tesalonika, Gayo w’i Derube, Timoteyo hamwe na Tikiko na Tirofimo bo mu ntara ya Aziya.

**5.** Bano batwitangiye imbere baturindirira Tirowa.

**6.** Mugabo twebwe twafatiye ubwato Filipi inyuma y’umusi mukuru w’imikate itarimwo umwambiro , mu misi itanu tuba turabashikiriye Tirowa, tumarayo imisi indwi.

**7.** Ku musi wa mbere w’indwi, igihe twari dukoraniye hamwe ngo dufungure, Pawulo atangura kubashikiriza ijambo kuko bwaca agenda. Abandanya gushikiriza iryo jambo gushika mu gicugu.

**8.** Mu cumba co hejuru twari dukoraniyemwo, hari amatara menshi.

**9.** Umusore umwe yitwa Eyutiko yari yicaye kw’idirisha, atwarwa n’itiro ryinshi igihe Pawulo yariko aravuga, maze kubera iryo tiro, agwa hasi avuye kw’igorofa igira gatatu, bamutora yapfuye.

**10.** Mugabo Pawulo arururuka, amwubamako aramugumbira , avuga ati: «Nimureke guta umutwe kuko ari muzima .»

**11.** Pawulo aca asubira muri ca cumba co hejuru, amanyura umukate atangura gufungura. Abandanya kuyaga umwanya utari muto gushika mu mutwenzi aca aragenda.

**12.** Nuko batwara wa muhungu ari muzima, bahojejwe bimwe bitagira urugero.

**13.** Maze tugenda kwurira ubwato tuja Aso, mugabo Pawulo we yashaka kujayo n’amaguru. Yari yadusavye ko tumuhitana n’ubwato muri ico gisagara.

**14.** Aho rero amariye kuduhamvya Aso, tumwuriza mu bwato tuja Mitileni.

**15.** Ku musi ukurikira, tuvayo n’ubwato dushika aharabana na Kiyo. Bukeye twarahagaze Samo, hanyuma ku musi ukurikira dushika Mileto.

**16.** Pawulo yari yafashe ingingo yo kudaca Efeso , kugira ntamare umwanya munini mu ntara ya Aziya. Yariko yihutira gushika Yeruzalemu ku musi mukuru wa Pentekoti, nimba bishoboka.

**17.** Ariko akiri Mileto, atumako abakurambere b’ishengero ry’i Efeso.

**18.** Bamushikiriye ababwira ati: «Murazi neza ingene nigenjeje muri mwebwe kuva umusi nahonyoza ikirenge mu ntara ya Aziya .

**19.** Narashumbiye Umukama ndabigiranye ukwicisha bugufi kwinshi , hariko n’amosozi n’ibigeragezo vyanshikira kubera imigambi y’Abayuda yo kungirira nabi.

**20.** Iyo ntureka imaze guhwama, Pawulo atumako abigishwa, hanyuma amaze kubaremesha no kubasezera, afata urugendo aja Masedwane.

**20.** Kandi nta kintu na kimwe c’ingirakamaro naretse kubabwira canke ngo ndeke kubigisha ku mugaragaro n’inzu ku nzu .

**21.** Mugabo narashinze intahe bimwe bishitse imbere y’Abayuda n’Abagiriki yuko bakwiye kwigaya imbere y’Imana, bakizera Umukama wacu Yezu .

**22.** Ubu rero ngiye Yeruzalemu nsunitswe n’impwemu, naho ntazi ibizonshikira ngezeyo.

**23.** Ico nzi co ni uko mu gisagara no mu kindi impwemu nyeranda iguma imburira yuko nzopfungwa nkongera ngashikirwa n’amakuba .

**24.** Yamara rero simbona yuko ubuzima bwanje ari bwo buhambaye . Icompa gusa nkarangiza isiganwa ry’ubuzima n’igikorwa nahawe n’Umukama Yezu, co kwamamaza bimwe bishitse inkuru nziza ya bwa buntu buhebuje bw’Imana.

**25.** Ubu rero, ndazi yuko muri mwebwe mwese nabwiye inkuru nziza y’Ubwami ata n’umwe azosubira kumbona.

**26.** Ndabasavye rero uyu musi mumbere ivyabona yuko nera ku bijanye n’amaraso y’abantu bose ,

**27.** kuko ntigeze ndeka kubabwira ivyo Imana igomba vyose .

**28.** Mwirinde ubwanyu , murinde n’ubusho bwose impwemu nyeranda yabagenyemwo ngo mube abahagarikizi , kugira muragire ishengero ry’Imana . Yariguze amaraso y’Umwana wayo bwite .

**29.** Ndazi yuko ninamara kugenda amabingira akaze azobinjiramwo kandi ntazofatana ikibabarwe ubusho.

**30.** Kandi muri mwebwe ubwanyu hazokwaduka abagabo bavuga ibigoramanze kugira bakwegere abigishwa inyuma yabo .

**31.** Mugume murikanuye rero, kandi mwibuke yuko mu myaka itatu , ijoro n’umurango, ntigeze ndeka gukebura umwe wese muri mwebwe hariko n’amosozi.

**32.** Ubu rero ndabaragije Imana n’ijambo ry’ubuntu bwayo buhebuje, ryo rishobora kububaka no gutuma muronka intoranwa izohabwa aberanda bose .

**33.** Sinigeze nipfuza ifeza canke inzahabu canke impuzu vy’umuntu n’umwe .

**34.** Mwebwe ubwanyu murazi yuko aya maboko yanje ari yo yandonkeje ivyo nkeneye , jewe n’abo turi kumwe.

**35.** Naraberetse muri vyose yuko mukwiye kubira akuya gutyo kugira mufashe abagoyagoya. Mukwiye kandi kwibuka ya majambo y’Umukama Yezu, igihe ubwiwe yavuga ati: “Gutanga bizana umunezero kuruta guhabwa.”»

**36.** Amaze kuvuga ivyo, we n’abo bari kumwe bose barapfukama, aca arasenga.

**37.** Emwe, bose baraturikisha bararira, bagumbira Pawulo bamusomana igishika ,

**38.** kuko bari bababajwe canecane n’uko yari yababwiye yuko batosubiye kumubona . Baca baramuherekeza gushika ku bwato.

**2.** Tumaze kuronka ubwato bujabuka buja Fenisiya, tururira turagenda.

**3.** Dushitse aho tubona izinga rya Shipure, turisiga inyuma ibubamfu turabandanya tugana muri Siriya, duhagarara Tiro, aho ubwato bwabwirizwa gupakururira imizigo.

**4.** Twararondeye abigishwa turabatora, hanyuma tuhaguma imisi indwi. Mugabo biciye ku mpwemu baguma babwira Pawulo kudahonyoza ikirenge Yeruzalemu .

**5.** Igihe twari kuhamara kirangiye, tuvayo dufata inzira, mugabo bose baraduherekeza gushika inyuma y’igisagara, bari kumwe n’abagore n’abana. Hanyuma turapfukama ku nkengera y’ikiyaga, turasenga

**6.** maze turasezerana. Turaheza twurira ubwato, na bo basubira iwabo.

**7.** Maze tuva Tiro n’ubwato dushika Putolemayi, turamutsa abavukanyi, tugumana na bo umusi umwe.

**8.** Bukeye tuvayo tuja Sezariya, twinjira mu nzu y’umwigisha w’inkuru nziza yitwa Filipo, tuguma iwe. Yari umwe muri ba bagabo indwi .

**9.** Uyo mugabo yari afise abakobwa bane batubatse , bavuga ubuhanuzi .

**10.** Mugabo tuhamaze imisi itari mike, umuhanuzi yitwa Agabo amanuka avuye Yudaya.

**11.** Aza aho turi, afata umukaba wa Pawulo, yiboha amaguru n’amaboko, avuga ati: «Impwemu nyeranda ivuze iti: “Umugabo nyene uyu mukaba, uku ni ko Abayuda bazomuboha Yeruzalemu , bamushikirize abanyamahanga .”»

**12.** Aho twumviye ivyo, twe n’abo twari kumwe dutangura kumwinginga ngo ntaduge Yeruzalemu.

**13.** Maze Pawulo yishura ati: «Murizwa n’iki? Kubera iki muriko mugerageza kunca intege ngo sinjeyo ? Mumenye neza ko ntiteguriye gusa kuboherwa Yeruzalemu, ariko niteguriye no gupfirayo ku bw’izina ry’Umukama Yezu .»

**14.** Vyanse ko ateshwa, duca turareka kumubuza , tuvuga duti: «Ivyo Yehova agomba nibibe.»

**15.** Inyuma y’iyo misi rero twitegurira urugendo, hanyuma dufata inzira tugana Yeruzalemu.

**16.** Bamwe mu bigishwa b’i Sezariya na bo nyene bajana natwe, batujana kwa Munasoni w’i Shipure ngo aduhe indaro. Yari umwe mu bigishwa ba mbere.

**17.** Dushitse Yeruzalemu, abavukanyi batwakirana umunezero.

**18.** Mugabo ku musi ukurikira Pawulo ajana natwe kwa Yakobo , kandi abakurambere bose ni ho bari.

**19.** Nuko arabaramutsa, atangura kubiganira ido n’ido ibintu Imana yakoreye mu mahanga biciye ku gikorwa yaranguye.

**20.** Aho bavyumviye batangura kuninahaza Imana, mugabo bamubwira bati: «Muvukanyi, urabona ko hari Abayuda ibihumbi n’ibihumbi bizera, kandi bose barafitiye umwete amategeko .

**21.** Aho tumariye kubiyaka tugafata ubwato, twaciye tunyaruka ata handi duciye maze dushika Kosi. Ku musi ukurikira tuja Rode, hanyuma tuva ng’aho tuja Patara.

**21.** Mugabo barumvise urukurukuru yuko umaze igihe wigisha Abayuda bose bo mu mahanga guheba amategeko ya Musa , ubabwira kutagenyera abana babo no kudakurikiza imigenzo yo kuva kera .

**22.** None dukore iki? Uko biri kwose baraza kwumva ko washitse.

**23.** Kora rero ibi tukubwiye: turafise abagabo bane bagize indagano.

**24.** Tora abo bagabo mujane, wihumanure uri kumwe na bo nk’uko bisabwa wongere ubarihire ivyo bazokenera, kugira bamobwe . Abantu bose bazoheza bamenye yuko urukurukuru bakwumviseko ari ibinyoma, ahubwo ko wigenza neza kandi ko ukurikiza amategeko .

**25.** Nayo ku bijanye n’abizera bo mu mahanga, twarabandikiye ingingo twafashe, tubabwira yuko bakwiye kuguma birinze ivyashikaniwe ibigirwamana , amaraso , ibinizwe n’ubusambanyi .»

**26.** Bukeye Pawulo ajana n’abo bagabo, arihumanura ari kumwe na bo nk’uko bisabwa . Araheza yinjira mu rusengero kugira amenyeshe igihe imisi y’ukwo kwihumanura izorangirira, maze umwe wese muri bo agatangirwa ishikanwa.

**27.** Maze imisi indwi y’ukwihumanura iri mu kurangira, Abayuda bo muri Aziya bamubona mu rusengero baca bagumura isinzi ryose, baramufata,

**28.** basemerera bati: «Bagabo ba Isirayeli, tabara! Ng’uyu wa mugabo yigisha abantu bose n’ahantu hose inyigisho zirwanya ihanga ryacu, amategeko yacu n’aha hantu heranda. Uretse ivyo, yaraninjije Abagiriki mu rusengero ahumanya aha hantu heranda !»

**29.** Bavuze ivyo kubera ko imbere y’aho bari babonye Pawulo ari kumwe n’Umunyefeso yitwa Tirofimo , baca biyumvira ko yari yamwinjije mu rusengero.

**30.** Mu gisagara cose haba intureka, abantu bashwabadukira rimwe bacakira Pawulo baramuburuta, bamusohora mu rusengero. Ubwo nyene imiryango ica irugarwa.

**31.** Bakiriko barondera kumwica, umukomanda w’ingabo amenyeshwa yuko Yeruzalemu yose iri mu muvurungano.

**32.** Ubwo nyene aca afata abasoda n’intwazangabo, amanuka iyo bari yiruka. Ngo babone uyo mukomanda n’abo basoda, baca bareka gukubita Pawulo.

**33.** Maze nya mukomanda aregera aramufata, ategeka yuko aboheshwa iminyororo ibiri , aca atangura kubaza uwo ari we n’ico yari yakoze.

**34.** Mugabo bamwe muri nya sinzi batangura gusemerera bavuga uku, abandi kuriya. Uwo mukomanda abonye ko ata kintu gitomoye amenye kubera uwo muvurungano, ategeka ko bamujana ku cicaro c’abasoda.

**35.** Mugabo Pawulo ashitse ku ngazi, biba ngombwa ko abasoda bamuterura bakamutwara kubera ko iryo sinzi ryashaka kumugirira nabi.

**36.** Ryaguma rimukurikira risemerera riti: «Mwice!»

**37.** Pawulo agira yinjizwe ku cicaro c’abasoda, abwira nya mukomanda ati: «Wonkundira nkagira ico ndakubwira?» Na we ati: «Urazi ikigiriki?

**38.** Nturi rero wa Munyamisiri yatera umugumuko mu misi iheze akajana mu gahinga ba bagabo 4.000 bitwaje ibibugita ?»

**39.** Maze Pawulo avuga ati: «Mu vy’ukuri ndi Umuyuda w’i Taruso muri Silisiya, umunyagihugu wo mu gisagara kitayoberanye. Ndakwinginze rero, unkundire ngire ico mbwira aba bantu.»

**40.** Nya mukomanda amuha uruhusha. Pawulo ahagaze ku ngazi, agira ikimenyetso n’ukuboko ngo abantu bacereze. Hamaze kuba agacerere kenshi, ababwira mu giheburayo ati:

**2.** Erega bumvise ariko ababwira mu giheburayo, barushiriza gucereza rwose. Maze avuga ati:

**3.** «Ndi Umuyuda yavukiye Taruso mu karere ka Silisiya , mugabo nize muri iki gisagara. Nigishijwe na Gamaliyeli ubwiwe , nigishwa kwubahiriza amategeko ya ba sogokuruza ata guca ku ruhande. Kandi nakorera Imana mfise umwete nk’uwo namwe mufise uyu musi .

**4.** Abagendera muri iyi nzira y’Umukama narabahama nkanabicisha. Baba abagabo canke abagore, narababoha nkongera nkabapfungisha .

**5.** Mbere n’umuherezi mukuru n’abagize inama y’abashingantahe bose bovyemeza. Barampaye n’amakete nshira benewacu Damasiko, kandi nari ngiyeyo gutora abariyo ngo ndabazane Yeruzalemu baboshe kugira bahanwe.

**6.** Mugabo nko mu masasita ndi ku rugendo ngira nshike Damasiko, bukwi na bukwi umuco mwinshi uvuye mw’ijuru urabiriza irya n’ino yanje .

**7.** Nca ngwa hasi, numva ijwi rimbwira riti: “Sawuli, Sawuli, umpamira iki?”

**8.** Nishura nti: “Uri nde ga Mukama?” Na we ambwira ati: “Ndi Yezu Umunyanazareti, uriko urahama.”

**9.** Ico gihe abantu bari kumwe nanje barabona uwo muco, mugabo ntibumva ijwi ry’uwariko aramvugisha.

**10.** Maze mvuga nti: “Nkore iki ga Mukama?” Umukama ambwira ati: “Haguruka uje Damasiko. Niwashikayo uramenyeshwa ivyo nashinze ko uzokora vyose .”

**11.** Mugabo kubera ntashobora kubona ikintu na kimwe bitumwe n’ugukayangana kw’uwo muco, nashitse Damasiko mfashwe ukuboko n’abo twari kumwe.

**12.** Maze umugabo yitwa Ananiya yubaha Imana nk’uko amategeko abisaba, akaba yavugwa neza n’Abayuda bose babayo,

**13.** aza aho ndi. Ahagarara iruhande yanje, ambwira ati: “Muvukanyi Sawuli, humuka wongere ubone!” Uwo mwanya nyene nca ndakanura ndamubona .

**14.** Ambwira ati: “Imana ya ba sogokuruza bacu yagutoye ngo umenye ivyo igomba, ngo ubone wa mugororotsi , wumve n’ijwi ryiwe

**15.** kubera ko utegerezwa kumushingira intahe imbere y’abantu bose, ukababwira ibintu wabonye kandi wumvise .

**16.** None utebejwe n’iki? Haguruka ubatizwe, wiyoze ibicumuro mu kwambaza izina ryiwe .”

**17.** Mugabo aho mariye gusubira Yeruzalemu , ndiko ndasenga mu rusengero, mera nk’uwurota

**18.** maze mbona Umukama ambwira ati: “Nyarutsa uve Yeruzalemu ningoga, kuko batazokwemera intahe uzonshingira .”

**19.** Nanje mvuga nti: “Erega Mukama, bo ubwabo barazi neza yuko nahora nja mw’isinagogi no mu yindi, ngata mw’ibohero abakwizera kandi nkabatonagura .

**20.** N’igihe icabona cawe Sitefano yicwa, ni ho nari mpagaze, ndabishigikiye. Kandi ni je nari ncunze impuzu z’abariko baramwica .”

**21.** Yamara ambwira ati: “Genda, kuko nzogutuma ku mahanga ya kure cane .”»

**22.** «Bagabo benewacu, namwe ba data, nimwumve rero ukwiregura kwanje .»

**22.** Baguma bamwumviriza, mugabo ageze kuri iryo jambo bashira amajwi hejuru, bavuga bati: «Kura umuntu mwene uyo kw’isi, nakare ntakwiriye kubaho!»

**23.** Kubera ko bariko basemerera bongera batagaguza impuzu zabo zo hejuru bagasurira n’umukungugu mu kirere ,

**24.** wa mukomanda ategeka ko Pawulo ajanwa ku cicaro c’abasoda, bakamusambisha banamukubita ikimoko, kugira amenye neza igituma bariko bavuza urwamo bamwiyamiriza gutyo.

**25.** Mugabo bamaze kuboha Pawulo kugira bamukubite, aca abwira intwazangabo yari ihagaze ng’aho ati: «Mbega amategeko arabarekurira gukubita ikimoko Umuroma ata rubanza aciriwe ?»

**26.** Iyo ntwazangabo ngo ivyumve, ica ija kubimenyesha wa mukomanda, imubwira iti: «Ugira ukore iki none? Erega wa muntu ni Umuroma.»

**27.** Nuko wa mukomanda araza amubaza ati: «Nankana uri Umuroma?» Na we ati: «Egome.»

**28.** Nya mukomanda asubizayo ati: «Ubwo bwenegihugu jewe nabuguze amahera menshi.» Pawulo avuga ati: «Jeho narabuvukanye .»

**29.** Ba bagabo rero bagira bamusambishe banamusinzikariza ubuzima, ubwo nyene baramureka baragenda. Nya mukomanda aca agira ubwoba aho amenyeye yuko ari Umuroma kandi yari yamubohesheje iminyororo .

**30.** Bukeye rero, aramubohora, ategeka abakuru b’abaherezi n’Inama nkuru yose gukorana kubera ko yipfuza kumenya neza ivyo Abayuda bariko baramwagiriza. Hanyuma amanukana Pawulo, amuhagarika hagati yabo .

**2.** Umuherezi mukuru Ananiya aca ategeka abahagaze iruhande yiwe kumukubita ku munwa.

**3.** Maze Pawulo amubwira ati: «Imana igiye kugukubita, wa ruhome rusize ishwagara. Wicaritswe no kuncira urubanza wisunze amategeko, ugaca uyarengako ugategeka ngo bankubite?»

**4.** Abahagaze ng’aho bavuga bati: «Urubahuka gutuka umuherezi mukuru w’Imana?»

**5.** Pawulo na we avuga ati: «Benewacu, sinari nzi ko ari umuherezi mukuru. Kuko vyanditswe ngo: “Ntugatuke umutware w’abantu bawe .”»

**6.** Kubera yuko Pawulo yari azi ko mu bagize Inama nkuru bamwe ari Abasadukayo abandi bakaba Abafarizayo, arasemerera avuga ati: «Bagabo benewacu, jewe ndi Umufarizayo , umwana w’Abafarizayo. Ndiko ncirwa urubanza kubera icizigiro c’izuka ry’abapfuye.»

**7.** Avuze ivyo, Abafarizayo n’Abasadukayo baca baracanamwo, iryo koraniro ririgabura.

**8.** Ivyo vyabaye kubera ko Abasadukayo bavuga ko ata zuka ribaho canke umumarayika canke impwemu, mugabo Abafarizayo bo bakavyemera vyose .

**9.** Nuko haduka induru ikomeye, hanyuma bamwe mu banditsi bo mu mugwi w’Abafarizayo barahaguruka batangura guharira bimwe bikaze, bavuga bati: «Nta kibi na kimwe tubona muri uyu muntu. Hamwe wosanga impwemu yavuganye na we canke umumarayika . . .»

**10.** Ibihari birakomera ku buryo wa mukomanda atinya yuko bohava batabagura Pawulo, aca ategeka abasoda ngo bamanukeyo bamukure hagati yabo bamuzane ku cicaro c’abasoda.

**11.** Mugabo mw’ijoro ry’uwo musi, Umukama ahagarara iruhande yiwe, amubwira ati: «Gira umutima rugabo ! Kurya nyene wanshingiye intahe bimwe bishitse Yeruzalemu, ni na ko utegerezwa gushinga intahe Roma .»

**12.** Bumaze guca, Abayuda bategura umugambi, bararahira bisabira n’umuvumo yuko ata co bazorya canke ngo banywe batishe Pawulo.

**13.** Abantu barenga 40 ni bo bari bateguye uwo mugambi bashizeko n’indahiro.

**14.** Nuko baja ku bakuru b’abaherezi n’abashingantahe, bavuga bati: «Twarahiye turarengwa, twisabira n’umuvumo yuko ata kintu na kimwe tuzorya tutishe Pawulo.

**15.** Mwebwe rero hamwe n’Inama nkuru, nimugende mubwire komanda ko akwiye kumumanukana iyo muri, nk’aho mwipfuza gutohoza neza ivyiwe. Mugabo tuzoba twiteguriye kumwica imbere y’uko ashika.»

**16.** Ariko rero, umuhungu wa mushiki wa Pawulo yumva ivy’uwo mugambi wo gutegera Pawulo, aca aja ku cicaro c’abasoda arabimumenyesha.

**17.** Nuko Pawulo ahamagara umwe mu ntwazangabo, amubwira ati: «Jana uyu musore kwa komanda, kuko hari ico ashaka kumubwira.»

**18.** Nuko aramufata amujana kwa komanda, avuga ati: «Ya mbohe Pawulo yampamagaye, insaba kukuzanira uyu musore kuko ari n’ico akubwira.»

**19.** Nya mukomanda aca amufata ukuboko aramwihereranya, amubaza ati: «Ushaka kumbwira iki?»

**20.** Avuga ati: «Abayuda bumvikanye kugusaba ngo uzomanukane Pawulo mu Nama nkuru ejo, nk’aho boba bashaka kumenya neza ivyiwe .

**21.** Mugabo ntiwemere ngo baguhende kuko abagabo barenga 40 bo muri bo bazoba bamutegereye. Kandi barahiye bisabira n’umuvumo yuko batazogenda bariye canke ngo banywe batamwishe . Ubu bariteguye, barindiriye gusa ko ubemerera.»

**22.** Nuko nya mukomanda areka uwo musore aragenda. Yabanje kumwihanikiriza ati: «Ntihagire uwo ubwira yuko wambariye ivyo bintu.»

**23.** Pawulo yitegereza neza Inama nkuru, avuga ati: «Bagabo benewacu, ijwi ryo mu mutima nta kibi na kimwe rinyagiriza imbere y’Imana gushika uno musi.»

**23.** Hanyuma atumako intwazangabo zibiri, azibwira ati: «Nimutegure abasoda 200 baja Sezariya nk’isaha zitatu z’ijoro, bari kumwe n’abasoda 70 bagendera ku mafarasi be n’abandi 200 barwanisha amacumu.

**24.** Murondere n’amafarasi Pawulo agenderako kugira ashike impore kwa buramatari Felisi.»

**25.** Araheza yandika ikete rivuga riti:

**26.** «Jewe Kolode Liziyasi, ndakwandikiye nyakwubahwa buramatari Felisi. Ndakuramukije!

**27.** Uyu mugabo yafashwe n’Abayuda, kandi bagira bamwice. Mugabo ubwo nyene naciye nzanana n’abasoda banje ndamutabara , kuko numvise ko ari Umuroma .

**28.** Kandi kubera nashaka kumenya ico bamwagiriza, naramumanukanye mu Nama nkuru yabo .

**29.** Nasanze yagirizwa ibibazo bijanye n’amategeko yabo , mugabo nta kintu na kimwe aregwa cotuma yicwa canke apfungwa.

**30.** Ariko kubera yuko namenyeshejwe umugambi mubi yateguriwe , nciye ndamukurungikira ntatebaganye, nongera ntegeka abamwagiriza ko bomwagiririza imbere yawe.»

**31.** Abo basoda rero bafata Pawulo nk’uko babitegetswe, bamutwara Antipatiri mw’ijoro.

**32.** Bukeye bareka abagendera ku mafarasi ngo babe ari bo bajana na we, ariko bo basubira ku cicaro c’abasoda.

**33.** Nya basoda bagendera ku mafarasi bashika Sezariya, baha buramatari rya kete bamushikiriza na Pawulo.

**34.** Nuko ararisoma hanyuma abaza intara yavamwo, araheza amenya yuko yava Silisiya .

**35.** Avuga ati: «Nzokwumviriza neza, abakwagiriza nibamara gushika .» Aca ategeka yuko bamucungira ku kirimba ca Herodi .

**2.** Teritulo ahawe ijambo, atangura kwagiriza Pawulo, avuga ati:

**3.** twipfuza kwama dukenguruka cane ivyo bintu ahantu hose no mu bihe vyose, nyakwubahwa Felisi.

**4.** Mugabo ntiriwe ndarandira, ndakwinginze utwihanganire, utwumvirize gatoyi.

**5.** Twasanze uyu mugabo ari ikiza . Atera imigumuko mu Bayuda bose kw’isi yose, kandi ari mu bayoboye akagwi k’idini k’Abanyanazareti .

**6.** Yaranagerageje guhumanya urusengero, duca turamufata .

**8.** Niwamusambisha, uraza kwibonera ko ivyo bintu vyose tumwagiriza ari vyo.»

**9.** Abayuda na bo nyene bajamwo bamwagiriza, bemeza ko ivyo ari ukuri.

**10.** Buramatari aca agirira ikimenyetso Pawulo ngo avuge, maze Pawulo yishura ati:

**11.** Nta misi irenze 12 irahaca kuva nduze gusenga Yeruzalemu , kandi ivyo urashobora kuvyitohoreza.

**12.** Ntibansanze mu rusengero ndiko ndaharira n’umuntu n’umwe canke ntuma abantu bashengerera, haba mu masinagogi canke mu gisagara hose.

**13.** Ntibashobora no kwemeza imbere yawe ivyo bariko baranyagiriza.

**14.** Ariko ico nkwemereye coco ni iki: ndiko nkorera Imana ya ba sogokuruza banje igikorwa ceranda nkurikije uburyo bwo gusenga bo bita akagwi k’idini, kuko nemera ibintu vyose vyanditswe mu mategeko no mu bitabu vy’abahanuzi .

**15.** Kandi ndizigiye cokimwe n’aba bantu nyene, yuko Imana igiye kuzura abagororotsi n’abatari abagororotsi .

**16.** Ni co gituma nihatira kugumana ijwi ryo mu mutima ryiza imbere y’Imana n’abantu .

**17.** Inyuma y’imyaka itari mike rero, naragarutse nzaniye abo mw’ihanga ryanje imfashanyo y’aboro , nje no gutanga amashikanwa.

**18.** Igihe nari muri ivyo bikorwa, bansanze mu rusengero nihumanuye nk’uko bisabwa . Mugabo nta sinzi twari kumwe kandi nta ruhagarara nariko ndateza. Ariko hari Abayuda bamwe bo mu ntara ya Aziya

**19.** bari bakwiye kuba bari ng’aha imbere yawe bakanyagiriza, nimba vy’ukuri hari ico bafise bandega .

**20.** Canke na ho, abari ng’aha nibavuge ikibi bambonyeko igihe nari mpagaze imbere y’Inama nkuru,

**21.** uretse ko navuze n’ijwi rirenga mpagaze hagati yabo nti: “Uyu musi ndiko ncirwa urubanza imbere yanyu kubera izuka ry’abapfuye .”»

**22.** Ariko kubera ko Felisi yari azi neza ivy’iyo nzira y’Umukama , aca abaha irindi sango, avuga ati: «Nzofata ingingo kuri ico kibazo canyu komanda Liziyasi niyamanuka ino.»

**23.** Hanyuma ategeka intwazangabo yuko Pawulo yoguma apfunzwe mugabo agatezurirwa gatoyi, be n’uko abagenzi biwe bokwemererwa kumufasha mu vyo akenera.

**24.** Haciye imisi itanu, umuherezi mukuru Ananiya amanukana n’abashingantahe bakeyi hamwe n’umuntu azi kuvugira imbere y’abantu yitwa Teritulo, hanyuma bitwarira Pawulo kuri buramatari .

**24.** Haciye imisi mikeyi, Felisi azanana n’umugore wiwe Durusila w’Umuyudakazi. Aca atumako Pawulo maze yumviriza ivyo avuga ku bijanye n’ukwemera Kristu Yezu .

**25.** Mugabo Pawulo atanguye kuvuga ibijanye n’ubugororotsi n’ukwigumya be n’igihe Imana izocira imanza abantu , Felisi aca agira ubwoba maze avuga ati: «Nube uragenda. Nzosubira kugutumako ninaronka umwanya.»

**26.** Ico gihe cose yari yizigiye ko Pawulo amuha amahera. Ni co gituma yaguma amutumako kenshi ngo bayage.

**27.** Haheze imyaka ibiri, Felisi aca asubirirwa na Porukiyo Fesito. Mugabo kubera ko Felisi yipfuza gushimwa n’Abayuda , aca asiga Pawulo apfunzwe.

**2.** Hanyuma abakuru b’abaherezi n’abantu bakurubakuru bo mu Bayuda barega Pawulo kuri Fesito . Nuko batangura kumwinginga

**3.** ngo abafashe atumeko Pawulo aze Yeruzalemu. Mugabo bariko bategura ingene botegera Pawulo ngo bamwicire mu nzira .

**4.** Ariko Fesito abishura yuko Pawulo yari kuguma acungiwe Sezariya be n’uko we ubwiwe yagira asubireyo vuba.

**5.** Avuga ati: «Abakuru bo muri mwebwe bazoze rero tumanukane bamwagirize, nimba vy’ukuri hari ikibi yakoze .»

**6.** Nuko amaze imisi itarenga umunani canke cumi ari kumwe na bo, amanuka Sezariya, hanyuma bukeye yicara ku ntebe y’imanza, ategeka ko bazana Pawulo.

**7.** Ashitse, Abayuda bari bamanutse bavuye Yeruzalemu baramukikuza, bamurega ibirego vyinshi bikomakomeye batashobora gutangira ivyemeza .

**8.** Mugabo Pawulo yiregura ati: «Nta caha na kimwe nakoze haba ku bijanye n’amategeko y’Abayuda, urusengero canke Sezari .»

**9.** Kubera ko Fesito yashaka gushimwa n’Abayuda , yishura Pawulo ati: «Woba wipfuza kuduga Yeruzalemu ngo abe ari ho ucirirwa urubanza imbere yanje ku bijanye n’ivyo bintu?»

**10.** Mugabo Pawulo avuga ati: «Mpagaze imbere y’intebe y’imanza ya Sezari, aho mbwirizwa gucirwa urubanza. Nta kibi na kimwe nakoreye Abayuda, nk’uko nawe uriko uravyibonera neza.

**11.** Nimba vy’ukuri ndi inkozi y’ikibi kandi hakaba hari ikintu nakoze cotuma nicwa , sinanse gupfa. Ariko nimba ivyo aba bantu banyagiriza bidafashe, nta n’umwe afise uburenganzira bwo kunshikiriza abanyagiriza kugira abanezereze. Ndungururije kwa Sezari !»

**12.** Maze Fesito amaze kuvugana n’abajanama, yishura ati: «Ko wungururije kwa Sezari, uzorenguka imbere ya Sezari.»

**13.** Haciye imisi mikeyi, umwami Agiripa na Berenise bashika Sezariya baje kuramutsa Fesito.

**14.** Bamazeyo imisi itari mike, Fesito ashikiriza umwami ikibazo ca Pawulo ati:

**15.** kandi igihe nari Yeruzalemu abakuru b’abaherezi n’abashingantahe bo mu Bayuda baramundezeko , basaba yuko yokubitwa intahe mu gahanga.

**16.** Mugabo nabishuye yuko mu migenzo y’Abaroma ata muntu n’umwe ashobora gushikirizwa abamwagiriza mu ntumbero yo kubanezereza, uwagirizwa atarahura na bo amaso mu yandi ngo aronke akaryo ko kwiregura ivyo aregwa .

**17.** Igihe rero bashika ino, sinatebaganye, ahubwo ku musi ukurikira naciye nicara ku ntebe y’imanza, ndengutsa nya mugabo.

**18.** Abamwagiriza barafashe ijambo, ariko nta kirego na kimwe bamwagirije mu bibi niyumvira ko yakoze .

**19.** Nasanze bafitaniye gusa amatati ajanye n’idini ryabo be n’ivyerekeye umugabo yitwa Yezu yapfuye, mugabo Pawulo akaguma yemeza ko ari muzima .

**20.** Mbonye ayo matati ananiye gutorera umuti, nca ndamubaza ko yoshima kuja Yeruzalemu akaba ari ho acirirwa urubanza kuri ivyo bintu .

**21.** Mugabo aho Pawulo yungururije agasaba kuguma apfunzwe arindiriye ingingo ifatwa na Nyenicubahiro , nategetse ko aguma mw’ibohero gushika ndamurungitse kwa Sezari.»

**22.** Agiripa abwira rero Fesito ati: «Na jewe noshima kwumviriza uwo muntu .» Na we avuga ati: «Ejo uzomwumviriza.»

**23.** Bukeye rero, Agiripa na Berenise binjira ahacirwa imanza. Bazananye icubahiro n’ukwiyerekana vy’agatangaza bari kumwe n’abakomanda hamwe n’abanyacubahiro bo mu gisagara. Maze Fesito atanga itegeko, bazana Pawulo.

**24.** Fesito avuga ati: «Mwami Agiripa namwe mwese muri kumwe natwe ng’aha, Abayuda bose baba ab’i Yeruzalemu n’ino baranyituye ku vyerekeye uyu mugabo mubona, basemerera bavuga ko adakwiye kubandanya kubaho .

**25.** Haciye imisi itatu Fesito ashitse mu ntara ya Yudaya, agashikira amabanga ajejwe, ava Sezariya aduga Yeruzalemu.

**25.** Mugabo nabonye ko ata kintu na kimwe yari yakoze cotuma yicwa . Aho rero uyu mugabo ubwiwe yungururije kwa Nyenicubahiro, nafashe ingingo yo kumurungikayo.

**26.** Mugabo nta kintu gitomoye mfise nokwandikira Databuja ku bijanye n’uyu muntu. Ni co gituma ndamuzanye imbere yanyu mwese, na canecane imbere yawe, mwami Agiripa, kugira ngo niyamara gusambishwa, ndonke ico nandika.

**27.** Kuko mbona ko bisa n’ibitumvikana kurungika imbohe sinerekane n’ivyo yagirizwa.»

**2.** «Mwami Agiripa, ndahimbawe kubona uyu musi ngira niregurire imbere yawe ku bintu vyose nagirizwa n’Abayuda ,

**3.** canecane ko uzi neza imigenzo yose y’Abayuda n’ibintu vyose bituma bagira impari. Ndakwinginze rero unyumvirize wihanganye.

**4.** Nkako, Abayuda bose barazi ingene nari mbayeho kuva mu buto mu bantu b’iwacu n’i Yeruzalemu .

**5.** Abo Bayuda bari banzi kuva kera, kandi babishatse bobishingira intahe yuko nari mbayeho nkurikiza imigenzo y’Abafarizayo , umugwi w’idini urusha abandi Bayuda kwumira ku mategeko .

**6.** Yamara ubu ndengukijwe mu rubanza mporwa ko nizigiye ivyo Imana yasezeraniye ba sogokuruza bacu .

**7.** Kubera ko abo mu miryango yacu 12 bizigiye kubona ivyo bintu Imana yasezeranye biranguka, baguma bayikorera igikorwa ceranda ijoro n’umurango babigiranye umwete. Ibijanye n’ico cizigiro ni vyo Abayuda banyagiriza mwami!

**8.** Kubera iki mwiyumvira ko Imana idashobora kuzura abapfuye?

**9.** Jeho nari nahoze mbona neza yuko mbwirizwa kurwanya cane izina rya Yezu Umunyanazareti.

**10.** Ivyo nyene ni vyo nakoze Yeruzalemu. Narapfungishije aberanda benshi kuko nari nahawe ububasha n’abakuru b’abaherezi . Kandi igihe baba bagira babice, naratanga ijwi ryo kubishigikira.

**11.** Narabahana kenshi mu masinagogi yose ngerageza kubahata ngo bahebe ivyo bemera. Kandi kubera ko nari ndabafitiye ishavu rirenze, naraheba nkabahama ndabasanze no mu bindi bisagara.

**12.** Muri ukwo kubahama, igihe kimwe nari ku rugendo nja Damasiko mfise ububasha nahawe n’abakuru b’abaherezi, hari n’igikorwa banshinze.

**13.** Maze mu masasita ndi ku nzira ga mwami, nza mbona umuco urusha izuba gukayangana uvuye mw’ijuru, urabiriza irya n’ino yanje n’abo twari dufatanije urugendo .

**14.** Twese tumaze kugwa hasi, numva ijwi rimbwira mu giheburayo riti: “Sawuli, Sawuli, umpamira iki? Erega kuguma utera imigere ku mihunda birakugirira nabi.”

**15.** Mugabo mvuga nti: “Uri nde ga Mukama?” Umukama na we ati: “Ndi Yezu uriko urahama.

**16.** Ubu rero haguruka. Ndakwiyeretse kugira ndakugire umusavyi wanje n’icabona gishingira intahe ivyo ubonye n’ivyo nzokwereka ku binyerekeye .

**17.** Kandi nzogukiza abo muri iri hanga n’abo mu yandi mahanga ndagutumyeko .

**18.** Ndabagutumyeko ngo ubahumure amaso , ubakure mu mwiza baje mu muco , bave mu bubasha bwa Shetani baje ku Mana, kugira bababarirwe ibicumuro baronke n’intoranwa ihabwa abejejwe n’ukunyizera.”

**19.** Ni co gituma mwami Agiripa, ntagambaraye igihe nerekwa ivyo bintu bivuye mw’ijuru,

**20.** ahubwo nahereye ku bantu b’i Damasiko hanyuma ab’i Yeruzalemu , abo mu karere kose ka Yudaya n’abo mu mahanga, ngenda ndababwira ubutumwa bw’uko bakwiye kwigaya bakiyegereza Imana, mu gukora ibikorwa vyerekana ukwigaya .

**21.** Ni co gituma Abayuda bamfatiye mu rusengero bakagerageza kunyica .

**22.** Ariko mfashijwe n’Imana, ndabandanya gushinga intahe imbere y’abato n’abahambaye. Nta kindi mvuga atari ivyo abahanuzi na Musa bavuze ko vyari bigiye kuba ,

**23.** yuko Kristu yari kubabazwa kandi ko yobaye uwa mbere mu kuzurwa mu bapfuye , agatangariza iri hanga n’ayandi mahanga ubutumwa bw’umuco .»

**24.** Pawulo akiriko aravuga ivyo bintu yiregura, Fesito avuga n’ijwi rirenga ati: «Erega Pawulo urasaze! Ubumenyi bwinshi ufise buriko buragusaza!»

**25.** Mugabo Pawulo avuga ati: «Sinsaze, nyakwubahwa Fesito, ahubwo ivyo mvuga ni ukuri kandi biratumbereye.

**26.** Agiripa abwira Pawulo ati: «Uremerewe kwiburanira.» Maze Pawulo aramvura ukuboko atangura kwiregura. Avuga ati:

**26.** Ndiko mvugana umwidegemvyo kubera ko umwami ndiko ndabwira azi neza ivyo bintu. Ndazi neza ko ata na kimwe ayobewe muri ivyo kuko ivyo bintu bitakorewe mu kinyegero .

**27.** Mbega mwami Agiripa, uremera abahanuzi? Ndazi ko ubemera.»

**28.** Mugabo Agiripa abwira Pawulo ati: «Mu mwanya mutoyi wonjijura nkaba umukirisu.»

**29.** Pawulo aca avuga ati: «Ico nsaba Imana ni uko haba mu mwanya mutoyi canke munini, wewe n’abo bose banyumva uno musi mwoba nkanje, kiretse iyi minyororo.»

**30.** Nuko umwami arahaguruka, na buramatari na Berenise be n’abari bicaranye na bo.

**31.** Mugabo bariko baragenda, batangura kubwirana bati: «Uyu muntu nta kintu na kimwe akora cotuma yicwa canke apfungwa .»

**32.** Agiripa aca abwira Fesito ati: «Uyu muntu yari kurekurwa iyo ataba yarungururije kwa Sezari .»

**2.** Twaciye twurira ubwato bw’i Aduramutiyo bwagira buje ku bivuko biri ku nkengera y’intara ya Aziya, turagenda. Twari kumwe n’Umunyamasedwane w’i Tesalonika yitwa Arisitariko .

**3.** Ku musi ukurikira dushika Sidoni, maze Yuliyo agirira ubuntu Pawulo amwemerera kuja kuraba abagenzi biwe ngo baheze bamwitwararike.

**4.** Nuko tuva ng’aho n’ubwato turagenda, duca hafi ya Shipure kugira twikinge imiyaga yaduturuka imbere.

**5.** Hanyuma duca hagati mu kiyaga iruhande ya Silisiya na Pamfiliya, maze duhagarara ku kivuko c’i Mira mu karere ka Lisiya.

**6.** Turi ng’aho ya ntwazangabo ibona ubwato bw’i Alegizandiriya bwari bugiye mu Butaliyano, iraheza irabutwuriza.

**7.** Maze haciye imisi itari mike tugenda bukebuke, dushika Kinido bigoranye. Kubera ko umuyaga utadukundiye kubandanya, twaciye tugendera munsi ya Kirete kugira twikinge imiyaga, duca iruhande ya Salumone.

**8.** Twagumye duca hafi y’inkengera yaho ariko ntivyatworoheye. Mugabo twarashitse ahantu hamwe hitwa Bivuko-Vyiza, hafi y’igisagara ca Laseya.

**9.** Hari haciye imisi itari mike, kandi ico gihe gufata urugendo rwo mu mazi vyarimwo akaga kuko n’ukwisonzesha kw’umusi w’impongano kwari kwamaze kurengana. Pawulo atanga iciyumviro,

**10.** ababwira ati: «Bagabo, ndabona yuko nitwabandanya uru rugendo hari ibiza kwononekara, habe n’uruhombo rukomeye ku mizigo n’ubwato eka mbere no ku buzima bwacu.»

**11.** Ariko ya ntwazangabo yumvira uwutwara ubwato na nyenebwo aho kwumvira Pawulo.

**12.** Kubera ko vyari bigoye kumara urushana kuri ico kivuko, benshi bavuze ko twohava kugira barabe ko vyokunda ko bamara urushana Fenisi, ikivuko c’i Kirete kiraba mu buraruko bushira ubuseruko no mu bumanuko bushira ubuseruko.

**13.** Aho umuyaga wo mu bumanuko uhuhutiye bukebuke, biyumviriye yuko boshitse aho bipfuza gushika. Baraheza baduza inanga z’ubwato hanyuma bagendera hafi y’inkengera ya Kirete.

**14.** Ariko haciye akanya gato, umuyaga ukaze witwa Erakiloni wisuka kuri iryo zinga.

**15.** Kubera ko ubwato bwariko bukubitwa n’umuyaga bimwe bikaze, bikanka ko buguma buhanganye na wo, twararetse uratujana.

**16.** Nuko turanyaragasa duca hafi y’izinga ritoyi ryitwa Kawuda kugira twikinge umuyaga. Yamara ntivyatworoheye kugumiza hamwe akato ko kwifashisha kari ku gice c’inyuma c’ubwato .

**17.** Mugabo bamaze kwuriza ako kato, bakoresha imigozi kugira badadire nya bwato munsi. Kubera ko batinya guseka ubwato ku bidunduri vy’umusenyi vyitwa Siriti , baciye bamanura ibintu bifashe igitambara c’ubwato, maze bajanwa n’umuyaga.

**18.** Kubera ko igihuhusi cariko gituma tuzungazunga rwose, ku musi ukurikira baciye batangura kuremurura ubwato.

**19.** Ku musi ugira gatatu, ubwabo bata ibikoresho vy’ubwato.

**20.** Haciye imisi myinshi ata zuba canke inyenyeri biboneka, n’igihuhusi gikaze kidukubita, twaciye dutangura kwihebura, tubona ko tutazohakura agatwe.

**21.** Haciye igihe kirekire ata co batamiye, Pawulo araheza ahagarara hagati muri bo, avuga ati: «Bagabo, iyo mwumvira impanuro yanje ntimuve Kirete ngo mufate urugendo, ibi vyose ntivyari kwononekara canke ngo habe uru ruhombo .

**22.** Ariko ndabasavye mureme, kuko ata muntu n’umwe muri mwebwe azohasiga agatwe, ariko ubwato bwo ntibuzorokoka.

**23.** Muri iri joro, hari umumarayika w’Imana nsenga kandi nkorera igikorwa ceranda yahagaze iruhande yanje,

**24.** ambwira ati: “Ntutinye, Pawulo. Utegerezwa guhagarara imbere ya Sezari , kandi wewe n’abo muri kumwe mu bwato bose Imana izobarokora.”

**25.** Nimureme rero, yemwe bagabo. Ndemera ko Imana izobikora nk’uko nabibwiwe.

**26.** Ariko ikiyaga gitegerezwa kuduta kw’izinga kanaka .»

**27.** Hamaze gufatwa ingingo yuko dufata ubwato tukaja mu Butaliyano , Pawulo n’izindi mbohe bashikirizwa intwazangabo yitwa Yuliyo yo mu ngabo za Ogisito.

**27.** Twageze mw’ijoro rigira 14 tukizungazungishwa n’umuyaga ku kiyaga ca Adiriya. Maze mu gicugu abasoza batangura kwicura yuko bagira bashike ahantu hari isi.

**28.** Bagera uburebure bw’amazi, basanga ni ibipimo 20 . Bigiye imbere gatoyi, bongera kugera uburebure basanga ni ibipimo 15 .

**29.** Maze kubera ko batinya ko ubwato bwohava bwiseka ku bitandara, bakorora inanga zine z’ubwato bacishije ku gice c’inyuma c’ubwato, batangura kwipfuza ko bwoca.

**30.** Mugabo abasoza barondera ingene bohunga ngo bave mu bwato. Bamanuriye mu kiyaga ka kato ko kwifashisha, bitwaje yuko bashaka gukorora inanga z’ubwato bazicishije ku gice c’imbere c’ubwato .

**31.** Pawulo aca abwira ya ntwazangabo n’abasoda ati: «Aba bantu batagumye mu bwato, ntimushobora gukira .»

**32.** Maze nya basoda baca imigozi ya ka kato, barakareka karakoroka.

**33.** Maze buri mu guca, Pawulo abaremesha bose ngo bagire ico batamiye, ababwira ati: «Uno musi ubaye uwa 14 murindiriye umutima uri mu kirere, ata n’ico mutamira.

**34.** Ndabinginze rero mutamire na dukeyi, kuko ari ku neza yanyu. Nta n’umwe muri mwebwe azogira ico aba .»

**35.** Amaze kuvuga ivyo, afata umukate, akengurukira Imana imbere yabo bose maze arawumanyura, atangura kurya.

**36.** Nuko bose bararema, na bo nyene batangura gufungura.

**37.** Abari mu bwato twese hamwe twari 276.

**38.** Bamaze kurya bagahaga, batangura kuremurura ubwato mu guta ingano mu kiyaga .

**39.** Bumaze guca, ntibamenye aho hantu bari , ariko barabona ko hari akagobe n’inkengera y’ikiyaga. Baciye biyemeza kugerageza gushikanayo ubwato.

**40.** Nuko baca inanga z’ubwato, barazireka zigwa mu kiyaga. Muri ako kanya nyene babohora imigozi y’ingafe , hanyuma bamaze kuduza igitambara c’imbere c’ubwato ngo umuyaga ugikubiteko, bagenda bagana iyo nkengera.

**41.** Aho bamariye guseka ikirundo c’umusenyi kiri munsi y’amazi, ubwato bwikuba hasi maze igice c’imbere c’ubwato gica kigumayo, nticaba kigikakaza. Igice c’inyuma c’ubwato gitangura kumenagurika cane kubera imipfunda .

**42.** Abasoda baca bafata ingingo yo kwica imbohe kugira ntihagire n’umwe yoga ngo atoroke.

**43.** Mugabo kubera ya ntwazangabo yashaka gukiza Pawulo, yarababujije gukora ico kintu. Yaciye itegeka abazi kwoga ngo basimbire mu mazi, babe ari bo batangura gushika musozi.

**44.** Abandi bari guca bakurikira bakagenda bifashishije imbaho, abandi bakifashisha ibindi bintu vyavuye ku bwato. Nuko bose bashika musozi badora .

**2.** Abantu baho baratweretse umutima mwiza w’akataraboneka. Baraducaniye umuriro bongera batwakira neza twese, kuko imvura yariko iragwa kandi hakaba hari imbeho.

**3.** Mugabo igihe Pawulo yegeranya umuganda w’inkwi akazishira ku muriro, haciye hasokorokamwo imamba kubera ubushuhe, ica imata ku kuboko kwiwe.

**4.** Aho abantu baho baboneye iyo nzoka y’ubumara yenena ku kuboko kwiwe, batangura kubwirana bati: «Ni ukuri uyu muntu ni umwicanyi. Naho yashoboye gukira ikiyaga, ubutungane ntibwamukundiye kubandanya kubaho.»

**5.** Ariko Pawulo akunkumurira iyo nzoka mu muriro, ntihagira ico aba.

**6.** Bobo bari biteze ko avyimba canke akagwa bukumbi. Bamaze umwanya muremure barindiriye bakabona nta co abaye, baca bahindura ivyiyumviro batangura kuvuga ko ari imana.

**7.** Mu micungararo y’aho hantu, hari amatongo yegukira umukuru w’iryo zinga yitwa Pubiliyo. Yaratwakiriye adufata neza imisi itatu.

**8.** Se wa Pubiliyo yari ku musego arembejwe n’inyonko n’amacinya, hanyuma Pawulo yinjira iwe arasenga, amurambikako ibiganza aramukiza .

**9.** Inyuma y’ivyo, abandi bantu bo muri iryo zinga bari barwaye na bo nyene batangura kuza, Pawulo arabakiza .

**10.** Baranaduteye iteka batugabira ibintu vyinshi, kandi igihe twurira ubwato, baradutekereye ibintu vyose twari dukeneye.

**11.** Haciye amezi atatu, twaciye dufata ubwato bwariko igishusho ca «bene Zeyu» ku gice cabwo c’imbere . Bwari ubwato bw’i Alegizandiriya bukaba bwari bumaze urushana muri iryo zinga.

**12.** Nuko turagenda duhagarara ku kivuko Sirakuza, tuhamara imisi itatu.

**13.** Maze tuva ng’aho turabandanya dushika Regiyo. Haciye umusi umwe, havumbuka umuyaga wo mu bumanuko, hanyuma dushika Puteyoli ku musi ugira kabiri.

**14.** Aho twahasanze abavukanyi, baratwinginga ngo tugumane imisi indwi. Inyuma y’aho turagenda tugana Roma.

**15.** Abavukanyi b’i Roma bumvise ko turi mu nzira, baraza gushika ku kaguriro ka Apiyo n’ahitwa Uburaro butatu ngo badusanganire. Pawulo ababonye, akengurukira Imana, yumva araremye .

**16.** Tumaze gushika Roma, Pawulo yemererwa kwibana mu nzu ari kumwe n’umusoda amucunze.

**17.** Ariko haciye imisi itatu, atumako abantu bakurubakuru bo mu Bayuda. Bamaze gukorana, ababwira ati: «Bagabo benewacu, naho ata kibi nakoreye ihanga ryacu canke ngo nkore ibiteye kubiri n’imigenzo ya ba sogokuruza , naragizwe imbohe Yeruzalemu maze nshikirizwa Abaroma .

**18.** Bamaze kunsambisha , barashatse kundekura kuko ata mvo yari ihari yotuma nicwa .

**19.** Mugabo Abayuda bavyanse, vyaciye biba ngombwa ko nungururiza kwa Sezari . Ariko sinabigize kubera hari ico nashaka kwagiriza ihanga ryacu.

**20.** Ni co gituma nasavye ko tubonana ngo tuganire, kuko mboheshejwe uyu munyororo kubera icizigiro ca Isirayeli .»

**21.** Bamubwira bati: «Nta makete atubwira ivyawe twaronse avuye Yudaya, kandi muri benewacu bose baje bavayo, nta n’umwe yatumenyesheje canke ngo avuge ikintu kibi ku bikwerekeye.

**22.** Mugabo twibaza ko vyoba vyiza twumvise ivyo wewe ubwawe utubwira, kuko tuzi ko ako kagwi k’idini kavugwa nabi hose .»

**23.** Baca bahana isango bazohurirako, hanyuma baza aho yaba ari benshi kuruta. Nuko kuva mu gitondo gushika ku mugoroba, abasigurira ivyo bintu mu kubabwira ivyerekeye Ubwami bw’Imana, ashinga intahe bimwe bishitse . Yabigize kugira abajijure ngo bemere Yezu , afatiye ku mategeko ya Musa no ku vyanditswe n’abahanuzi .

**24.** Bamwe batangura kwemera ivyo avuga, abandi ntibavyemera.

**25.** Kubera ko batari bumvikanye, batangura kugenda. Pawulo aca ababwira iri jambo rimwe ati:

**26.** “Genda ubwire aba bantu uti: ‘Muzokwumva ariko nta na kimwe muzotahura, muzokwitegereza ariko nta na kimwe muzobona .

**27.** Kuko umutima w’aba bantu udadaraye. Barizivye amatwi bongera barihuma amaso, kugira ntibigere barabisha amaso yabo canke ngo bumvishe amatwi yabo kugira umutima wabo utahure, baheze bahindukire maze ndabakize .’”

**28.** Tumaze gushika ahatagira inkomanzi, twaciye tumenya ko iryo zinga ryitwa Malita .

**28.** Nimumenye rero yuko ubu butumwa bw’ubukiriro buva ku Mana bwarungikiwe abo mu mahanga , kandi ntibazobura kubwumviriza .»

**30.** Ahaguma imyaka ibiri yuzuye ari mu nzu apanze , kandi yarakira neza abantu bose baza kumuraba.

**31.** Yarababwira ivyerekeye Ubwami bw’Imana akabigisha n’ivyerekeye Umukama Yezu Kristu, akavugana umwidegemvyo wose ata kimutangira.

